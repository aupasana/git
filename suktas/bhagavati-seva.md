---
css: suktas/suktas.css
title: भगवतीसेवा
author: अजितकृष्णः
date: २०२४-१२-१७
---

## प्रपञ्चसारसारसंग्रहे विधिः

दीपपात्रे चतुर्दिक्षु मध्ये तु (च) पञ्चवर्तीन्निधाय, तत्सर्वं प्रज्वाल्य, तद्दीपः स्वस्तिकपद्मे  निधाय, तस्मिन् दीपे देवीं समावाह्य, प्रागुक्तवनदुर्गाविधानवत् संपूज्य , तत्र नमस्कारं  अनेन मन्त्रेण कुर्यात्॥ तत्सर्वोपद्रवशान्तिर्भवेत्॥ अयं तु प्रयोगः अतीव समीचीनः आपच्छान्त्यर्थम् ॥१४,३८५॥


### श्रीदुर्गापद्मम्

समस्तापन्निवृत्त्यर्थं सर्वैश्वर्यसमृद्धये ।
सर्वदुःखोपशान्त्यर्थं शान्तिदुर्गां प्रपूजयेत् ॥
 
बिन्दुत्रिकोणं रसकोणबिम्बं वृत्ताष्टपत्राञ्चितवह्निवृत्तम् । 
धरागृहोद्भासितमिन्दुचूडे दुर्गाश्रयं पद्ममिदं प्रदिष्टम् ॥

### श्रीस्वस्तिपद्मम्

### अनन्तरामशास्त्रीयम्

हरितासितपीतरक्तवर्णैः अथ पूर्वादिषु पूरयेद्रजोभिः" इति यन्त्रसारः। अत्रोपरि दर्शिते चतुरश्रे चत्वारः खण्डाः, प्राचीदिक् चोपरि। यन्त्रसारोक्तरीत्या च हरितवर्णचूर्णेन नीलवर्णचूर्णेन पीतवर्णचूर्णेन रक्तवर्णचूर्णेन च पूर्वादिखण्डाः पूरणीयाः।  
किन्तु नेयं क्रमो दृश्यते। साधारणतया प्राचीप्रतीचीदिशौ श्वेतवर्णचूर्णेन पूर्यते, दक्षिणोदीचीदिशौ च पीतवर्णचूर्णेन। 
अस्मिन् स्वस्तिपद्मे स्थिताः १२ राशयः ज्ञेयाः। सर्वदेवताह्वानार्थं चेदं पद्मं सुयोग्यम्। 
प्रपञ्चसारसङ्ग्रहे

प्रपञ्चसारसारसङ्ग्रहे पद्धत्यन्तरं दर्शितं, तद्यथा-- प्रथमं तण्डुलरजसा चतुरश्रं विलिख्य, तन्मध्ये पूर्वपश्चिमत एकां रेखां विलिख्य, तदुपरि दक्षिणोत्तरतश्च एकां रेखां विलिख्य, तत्र पूर्वपश्चिमतो या रेखा तस्याः पूर्वाग्रं किञ्चिद्दक्षिणतो गमयित्वा पूर्वचतुरश्ररेखया संयोजयेत्। 
अस्या एव पश्चिमाग्रं तु किञ्चित् पूर्वतो (उत्तरतो?) गमयित्वा पश्चिमचतुरश्ररेखया संबध्नीयात्। दक्षिणोत्तरतो या रेखा तस्यास्तु दक्षिणाग्रं किञ्चित् पश्चिमतो गमयित्वा दक्षिणचतुरश्ररेखया संबध्नीयात्। अस्या उत्तराग्रं तु किञ्चित् पूर्वतो गमयित्वा उत्तरचतुरश्ररेखया संबध्नीयात्। 
एवं विलिख्य ईशाननिरृति-खण्डयोस्तण्डुलचूर्णानि प्रविकीर्य अग्निवायुखण्डयोस्तु रजनीचूर्णानि प्रविकिरेत्। एवं स्वस्तिकपद्मलेखनप्रकारः॥१४,३८५॥

# भगवतीसेवाविधिः

समस्तापन्निवृत्त्यर्थं सर्वैश्वर्यसमृद्धये ।
सर्वदुःखोपशान्त्यर्थं शान्तिदुर्गां प्रपूजयेत् ॥

संभृतसंभारः प्रातः सूर्याभिमुखः रात्रौ प्रत्यङ्मुखः स्वर्णाभिनिर्मिते यन्त्रे पञ्चचूर्णादिभिः विरचिते पद्मे वा शान्तिदुर्गापरमेश्वरीपूजां आरभेत ॥

## गुरुवन्दनम्

(मस्तके अञ्जलिबद्धं कृत्वा)
गुं गुरुभ्यो नमः ।

गुरवे सर्वलोकानां भिषजे भवरोगिणाम् ।
निधये सर्वविद्यानां दक्षिणामूर्तये नमः ॥

नमो गुरुभ्यो गुरुपादुकाभ्यो नमः परेभ्यः परपादुकाभ्यः ।
आचार्यसिद्धेश्वरपादुकाभ्यो नमोऽस्तु लक्ष्मीपतिपादुकाभ्यः ॥
(इति गुरूनभिवाद्य) 

ॐ सहस्रार हुं फट् ॥
(इति ऊर्ध्वं ऊर्ध्वं तालत्रयं दिग्बन्धनं च कृत्वा) 
(आसनं परिकल्प्य)

आसनमहामन्त्रस्य – पृथिव्याः मेरुपृष्ठ ऋषिः, सुतलं छन्दः, कूर्मो देवता, आसनमन्त्रजपे विनियोगः । 
पृथ्वि त्वया धृता लोका देवि त्वं विष्णुना धृता । 
त्वं च धारय मां नित्यं पवित्रं कुरु चासनम् ॥
(इत्यासने उपविश्य) 

अपसर्पन्तु ते भूता ये भूता भुवि संस्थिताः ।
ये भूता विघ्नकर्तारस्ते गच्छन्तु शिवाज्ञया ॥

उग्रभूतपिशाचाद्या ये च वै भूमिधारकाः ।
एतेषामविरोधेन पूजाकर्म समारभे ॥
(इति भूतान्युत्सार्य) 

आगमार्थं तु देवानां गमनार्थं तु रक्षसाम् ।
देवतापूजनार्थाय घण्टानादं करोम्यहम् ॥

(इति घण्टानादं कृत्वा)
(भूशुद्धिं भूतशुद्धिं देहशुद्धिं मातृकान्यासं च गुरूपदेशक्रमेण अनुष्ठाय, वामपादेन भूमिताडनं च कृत्वा, पवित्रपाणिः सङ्कल्पमारभेत)

## संक्षेपतः भूतशुद्धादयः

### भूशुद्धिः

गायत्र्या प्राणानायम्य हुं इति बीजेन कुण्डलिनीमुत्थाप्य हृदिस्थं दीपकलिकाकारं जीवं ॐ हंसः इति मन्त्रेण ब्रह्मणि संयोज्य स्वदक्षिणकुक्षिस्थं पापपुरुषं ध्यात्वा यं इति (१६) षोडशवारोच्चारितवायुबीजेन पिङ्गलया पूरकेण तं पापपुरुषं शोषयित्वा कुम्भके रं इति (६४) चतुःषष्टिवारोच्चारितवह्निबीजेन तं दग्ध्वा पुनः यं इति (३२) द्वात्रिंशद्वारोच्चारितवायुबीजेन तद्भस्म इडया रेचयेत्। 

ब्रह्मरन्ध्रगते चन्द्रमण्डलेऽमृतवर्षिनीम् । 
भवानीं भूमिशुद्ध्यर्थं भावयेदमृतेश्वरीम् ॥

ततस्तन्मौलिनिष्पन्दसुधाकल्लोलवृष्टिभिः ।
चिन्तयेन्मनसात्मानं भूमिशुद्धिरियं भवेत् ॥

### भूतशुद्धिः

इडया वायुमापूर्य कुम्भके लंवंरंयंहं इति पञ्चभूतबीजानि सकृदावर्त्य पिङ्कलया रेचयेत् ततो वमित्यमृतबीजेन प्राणायामं कृत्वा सद्वासनात्मकं देवीशरीरमुत्पाद्य सोहं इति मन्त्रेण कुण्डलिनीं ब्रह्मणोऽवहृत्य तत्रस्थं जीवं हृदि निधाय कुण्डलिनीं मूलाधारगतां विभावयेदिति संक्षेपतो भूतशुद्धिः॥ 

### मातृकान्यासः

अञ्जलिं बद्ध्वा अंआंइंईं...हंळंक्षं इति मातृकाबीजान्यञ्जलिगतानि विभाव्य मूर्धादिपादान्तं त्रिर्न्यसेदिति संक्षेपः॥

### भूतशुद्धिः 

मूलाधारस्थितां बिलतन्तुनिभां विद्युत्प्रभां प्रसुप्तभुगजाकारां सार्धत्रिवलयां भूलिङ्गवेष्टिनीं कुण्डलिनीं ध्यात्वा मूलाधारात् प्रणवेन भुजगीमिव तामुत्थाप्य प्रणवेनोर्ध्वमुखं विकसितं हृत्पद्मं कृत्वा, तत्रत्यं जीवात्मानं षट्चक्रभेदक्रमेण ब्रह्मरन्ध्रं नीत्वा, सहस्रदलगतबिन्दुरूपे परमात्मनि संयोज्य, हंसः सोहं इति मन्त्रेन परमात्मनैक्यभावमापादयेत्॥ 

पादादिजानुपर्यन्तं पृथिवीमण्डलं चतुरस्रं स्वर्णवर्णवज्रलाञ्छितं निवृत्तिकलं ब्रह्मदैवत्यं लंबीजयुक्तं ध्यायेत्। 

स्योनेत्यस्य याज्ञिक उपनिषदो भूमिर्गायत्री भूमिनमस्कारे विनियोगः।

स्यो॒ना पृ॑थि॒वि भवा॑ नृक्ष॒रा नि॒वेश॑नी। 
यच्छा॑ नः॒ शर्म॑ स॒प्रथा॑ः॑॥
लं भूम्यै नमः इति नमस्कुर्यात्॥

जान्वादिनाभिपर्यन्तं अम्बुमण्डलं अर्धचन्द्राकारं शुभ्रवर्णं पद्मद्वयलाञ्छितं प्रतिष्ठाकलं विष्णुदैवत्यं वंबीजयुक्तं ध्यायेत्। 

अप्सु म इत्यस्य विश्वेदेवा आपोऽनुष्टुप्, अम्बुनमस्कारे विनियोगः।

अ॒प्सु मे॒ सोमो॑ अब्रवीद॒न्तर्विश्वा॑नि भेष॒जा । 
अ॒ग्निं च॑ वि॒श्वशं॑भुव॒माप॑श्च वि॒श्वभे॑षजीः ॥ 
वं अम्बुने नमः॥

नाभ्यादिहृदयपर्यन्तं तेजोमण्डलं त्रिकोणं रक्तवर्णं स्वस्तिकलाञ्छितं विद्याकलं शिवदैवत्यं रंबीजयुक्तं ध्यायेत्। 

अग्निं दूतमित्यस्य प्रजापतिरग्निर्गायत्री, तेजोनमस्कारे विनियोगः।

अ॒ग्निं दू॒तं वृ॑णीमहे॒ होता॑रं वि॒श्ववे॑दसम् । 
अ॒स्य य॒ज्ञस्य॑ सु॒क्रतु॑॑म् ॥ 
रं तेजसे नमः॥

हृदयादिभ्रूमध्यपर्यन्तं वायुमण्डलं वृत्तं धूम्रवर्णं षड्बिन्दुलाञ्छितं शान्तिकलं ईशानदैवत्यं यंबीजयुक्तं ध्यायेत्।

वायो शतमित्यस्य विश्वेदेवा वायुरनुष्टुप्, वायुनमस्कारे विनियोगः।

वायो॑ श॒तꣳ हरी॑णा यु॒वस्व॒ पोष्या॑णाम् । 
उ॒त वा॑ते सह॒स्रिणो॒थ आया॑तु॒ पाज॑सा ॥
यं वायवे नमः॥

ब्रूमध्यादाब्रह्मरन्ध्रं आकाशमण्डलं वृत्तं शुक्लवर्णं विधुलाञ्छितं शान्त्यतीतकलं सदाशिवदैवत्यं हंबीजयुक्तं ध्यायेत्।

घृतं घृतपावान इत्यस्य सोम आकाशो यजुः, आकाशनमस्कारे विनियोगः।

घृ॒तं घृ॑तपावान पिबत॒ वसां॑॑ वसापावानः पिबता॒न्तरि॑क्षस्य ह॒विर॑सि॒ स्वाहा॑॑ त्वा॒न्तरि॑क्षाय॒ दिशः॑ प्र॒दिश॑ आ॒दिशो॑ वि॒दिश॑ उ॒द्दिशः॒ स्वाहा॑ दि॒ग्भ्यो नमो॑ दि॒ग्भ्यः॥
हं आकाशाय नमः॥

पद्धस्तपायूपस्थावाचः क्रमात् पृथिव्यादिषु न्यसामि।
गमनादानरेचनानन्दवचनानि क्रमात् पृथिव्यादिषु न्यसामि।
घ्राणरसनचक्षुःस्पर्शनश्रोत्राणि क्रमात् पृथिव्यादिषु न्यसामि।
गन्धरसरूपस्पर्शशब्दान् क्रमात् पृथिव्यादिषु न्यसामि।
समानोदानव्यानापानप्राणान् क्रमात् पृथिव्यादिषु न्यसामि।
एवं विन्यस्य, 
पृथिवीं पञ्चगुणां षडुद्घातप्रयोगेन लं (६) अम्बुनि प्रविलापयामि।
अम्बु चतुर्गुणं पञ्चोद्घातप्रयोगेन वं (५) अग्नौ प्रविलापयामि।
अग्निं त्रिगुणं चतुरुद्घातप्रयोगेण रं (४) वायौ प्रविलापयामि।
वायुं द्विगुणं त्रिरुद्घातप्रयोगेण यं (३) आकाशे प्रविलापयामि।
आकाशं एकगुणं द्विरुद्घातप्रयोगेण (हं) २ अहङ्कारे प्रविलापयामि। 
तमहङ्कारं महत्तत्त्वे प्रविलापयामि।
तन्महत्तत्त्वं प्रकृतौ प्रविलापयामि।
तां प्रकृतिं परब्रह्मणि प्रविलापयामि।
इति प्रविलापयेत्। ततः,

ब्रह्महत्याशिरस्कं च स्वर्णस्तेयभुजद्वयम् ।  
सुरापानहृदायुक्तं गुरुतल्पकटिद्वयम् ॥

तत्संसर्गिपदद्वन्द्वमङ्गप्रत्यङ्गपातकम् ।
उपपातकरोमाणं रक्तश्मश्रुविलोचनम् ॥

अधोमुखं कृष्णवर्णमङ्गुष्ठपरिमाणकम् ।
खड्गचर्मधरं क्रुद्धं वामकुक्षौ विचिन्तयेत् ॥ 

ततो यं इति वायुबीजेन षोडश(१६)वारमावृत्तेन पापपुरुषं संशोष्य,
रं इति अग्निबीजेन चतुःषष्टि(६४)वारमावृत्तेन संदह्य,
यं इति वायुबीजेन द्वात्रिंशत्(३२)वारमावृत्तेन तद्भस्म दक्षिणनासापुटेन बहिर्निःसार्य,

वं इत्यमृतबीजेन षोडश(१६)वारमावृत्तेन तद्भस्मामृतेन संप्लाव्य,
लं इति भूमिबीजेन षोडश(१६)वारमावृत्तेन घनीभूतं देहं विभाव्य,
हं इति आकाशबीजेन षोडश(१६)वारमावृत्तेन देवताराधनयोग्यतां विभाव्य,

ब्रह्मणःसकाशात् प्रकृतिः, प्रकृतेः महत्तत्त्वं, महत्तत्त्वादहङ्कारः, अहङ्कारादाकाशः, आ॒का॒शाद्वा॒युः, वा॒योर॒ग्निः, अ॒ग्नेरापः॑, अ॒द्भ्यः पृ॑थि॒वी, पृ॒थि॒व्या ओष॑धयः, ओष॑धी॒भ्योऽन्न॑॑म्, अन्ना॒त्रेतः॑, रेत॑सः॒ पुरु॑षः, स वा एष पुरुषोन्न॑रस॒मयः, इति सृष्टिक्रमं विभाव्य, प्रणवेन हृत्पद्ममूर्ध्वमुखं विभाव्य, हंसः सोहं इति मन्त्रेण जीवात्मानं हृत्पद्मे समागतं विभाव्य, कुण्डलिनीं स्वस्थानगतां विभावयेत्॥  

## प्राणप्रतिष्ठा

अस्य श्रीप्राणप्रतिष्ठामहामन्तस्य ब्रह्नविष्णुमहेश्वरा ऋषयः।  ऋग्यजुःसामाथर्वाणिच्छन्दांसि। चैतन्यरूपा प्राणशक्तिः परा देवता॥ ॐ बीजम्। ह्रीं शक्तिः। क्रों कीलकम्। प्राणप्रतिष्ठापने विनियोगः॥

करन्यासः -- आं अङ्गुष्ठाभ्यां नमः। ह्रीं तर्जनीभ्यां नमः। क्रों मध्यमाभ्यां नमः। आं अनामिकाभ्यां नमः। ह्रीं कनिष्ठिकाभ्यां नमः। क्रों करतलकरपृष्ठाभ्यां नमः। 
हृदयादिन्यासः -- आं हृदयाय नमः। ह्रीं शिरसे स्वाहा। क्रों शिखायै वषट्। आं कवचाय हुम्। ह्रीं नेत्रत्रयाय वौषट्। क्रों अस्त्राय फट्। भूर्भुवः॒सुव॒रों इति दिग्बन्धः।

ध्यानम् --
रक्ताम्बोधिस्थपोतोल्लसदरुणसरोजाधिरूढा कराब्जैः
पाशं कोदण्डमिक्षूद्भवमलिगुणमप्यङ्कुशं पञ्चबाणान् ।
बिभ्राणाऽसृक्कपालं त्रिनयनलसिता पीनवक्षोरुहाढ्या 
देवी बालार्कवर्णा भवतु सुखकरी प्राणशक्तिः पराः नः ॥ 

आं ह्रीं क्रों; क्रों ह्रीं आंम्॥ य-र-ल-व-श-ष-स-हों॥ हंसः सोहम्॥ सोहं हंसः॥

मम प्राणा इह प्राणाः। जीव इह स्थितः। सकलेन्द्रियाणि वाङ्मनश्चक्षुश्रोत्रजिह्वाघ्राण-प्राणापानव्यानोदानसमानाः इहैवागत्य सुखं चिरं तिष्ठन्तु स्वाहा॥ ॐ (प्रणवं षोडशवारं जपित्वा)

असु॑नीते॒ पुन॑र॒स्मासु॒ चक्षुः॒ पुनः॑ प्रा॒णमि॒ह नो॑॑ धेहि॒ भोग॑॑म्। ज्योक् प॑श्येम॒ सूर्य॑मु॒च्चर॑॑न्त॒मनु॑मते मृ॒ळया॑॑ नः स्व॒स्ति॥ 

## मातृकान्यासः

### अन्तर्मातृकान्यासः

तत्र मातृकाभिः प्राणायामत्रयं कृत्वा मातृकान्यासं कुर्यात्। स च स्वरैः पूरकः, कादिभिः कुम्भकः, यादिभिः रेचकः इति प्राणायामक्रमः। इत्थं प्राणायामत्रयं कृत्वा॥

अस्य श्रीमातृकामन्त्रस्य ब्रह्मा ऋषिः, गायत्रीच्छन्दः, मातृकासरस्वती देवता। हलः बीजं (गुह्ये), स्वराः शक्तिः (पादयोः), व्यक्तिः कीलकं (नाभौ), मातृकान्यासे विनियोगः (सर्वाङ्गे)॥

ॐ अं कंखंगंघंङं आं अङ्गुष्ठाभ्यां नमः।
ॐ इं चंछंजंझंञं ईं तर्जनीभ्यां नमः।
ॐ उं टंठंडंढंणं ऊं मध्यमाभ्यां नमः।
ॐ एं तंथंदंधंनं ऐं अनामिकाभ्यां नमः।
ॐ ओं पंफंबंभंमं औं कनिष्ठिकाभ्यां नमः।
ॐ अं यंरंलंवंशंषंसंहंळंक्षं अः करतलकरपृष्ठाभ्यां नमः। 

ॐ अं कंखंगंघंङं आं हृदयाय नमः।
ॐ इं चंछंजंझंञं ईं शिरसे नमः।
ॐ उं टंठंडंढंणं ऊं शिखायै वषट्।
ॐ एं तंथंदंधंनं ऐं कवचाय हुं ।
ॐ ओं पंफंबंभंमं औं नेत्रत्रयाय वौषत्।
ॐ अं यंरंलंवंशंषंसंहंळंक्षं अः अस्त्राय फट्। 
(सर्वाभिर्मातृकाभिस्त्रिर्व्यापकम्)

## ध्यानम्

पञ्चाशद्वर्णभेदैर्विहितवदनदोःपादहृत्कुक्षिवक्षो -
देशां भास्वत्कपर्दाकलितशशिकलामिन्दुकुन्दावदाताम् ।
अक्षस्रक्कुम्भचिन्तालिखितवरकरां त्रीक्षणां पद्मसंस्थाम् -
अच्छाकल्पामतुच्छस्तनजघनभरां भारतीं तां नमामि ॥

तत्रादौ कण्ठस्थे विशुद्धचक्रे षोडशदले पूर्वादिप्रादक्षिण्येन --  

ॐ अं नमः। ॐ आं नमः। ... ॐ अः नमः। इति विन्यस्य
हृदयस्थेऽनाहतचक्रे द्वादशदले पूर्वादिप्रादक्षिण्येन --  
ॐ कं नमः। ॐ खं नमः। ... ॐ ठं नमः। इति विन्यस्य
नाभिमण्डले मणिपूरकचक्रे दशदले पूर्वादिप्रादक्षिण्येन --  
ॐ डं नमः। ॐ ढं नमः। ... ॐ फं नमः। इति विन्यस्य
लिङ्गमूलस्थे स्वाधिष्ठानचक्रे षड्दले पूर्वादिप्रादक्षिण्येन --  
ॐ बं नमः। ॐ भं नमः। ... ॐ लं नमः। इति विन्यस्य
मूलाधारस्थे मूलाधारचक्रे चतुर्दले पूर्वादिप्रादक्षिण्येन --  
ॐ वं नमः। ॐ शं नमः। ... ॐ सं नमः। इति विन्यस्य
भ्रूमध्यस्थे आज्ञाचक्रे द्विदले दक्षिणवामक्रमेण --  
ॐ हं नमः। ॐ क्षं नमः। इति विन्यसेत्॥
बहिर्मातृकान्यासः
पञ्चाशल्लिपिभिर्विभक्तमुखदोःपन्मध्यवक्षस्थलाम् 
भास्वन्मौलिनिबद्धचन्द्रशकलामापीनतुङ्गस्थलीम् । 
मुद्रामक्षगुणं सुधाढ्यकलशं विद्यां च हस्ताम्बुजैः
बिभ्राणां विशदप्रभां त्रिनयनां वाग्देवतामाश्रये ॥
(इति ध्यात्वा) 
ॐ अं नमः शिरसि 
आं नमः मुखवृत्ते
इं नमः दक्षिणनेत्रे
ईं नमः वामनेत्रे
उं नमः दक्षिणश्रोत्रे
ऊं नमः वामश्रोत्रे
ऋं नमः दक्षिणनासापुटे
ॠं नमः वामनासापुटे
ऌं नमः दक्षिणगण्डे
ॡं नमः वामगण्डे
एं नमः ऊर्ध्वोष्ठे
ऐं नमः अधरोष्ठे
ओं नमः ऊर्ध्वदन्तपङ्क्तौ
औं नमः अधरदन्तपङ्क्तौ
अं नमः शिरसि
अः नमः ग्रीवायाम


कं नमः दक्षिणबाहुमूले
खं नमः दक्षिणकूर्परे
गं नमः दक्षिणमणिबन्धे
घं नमः दक्षिणकराङ्गुलिमूलेषु
ङं नमः दक्षिणकराङ्गुल्यग्रेषु
चं नमः वामबाहुमूले
छं नमः वामकूर्परे
जं नमः वाममणिबन्धे
झं नमः वामकराङ्गुलिमूलेषु
ञं नमः कराङ्गुल्यग्रेषु 


टं नमः दक्षिणपादमूले
ठं नमः दक्षिणजानुनि
डं नमः दक्षिणगुल्फे
ढं नमः दक्षिणाङ्गुलिमूलेषु
णं नमः दक्षिणपादाङ्गुल्यग्रेषु
तं नमः वामपादमूले
थं नमः वामजानुनि
दं नमः वामगुल्फे
धं नमः वामाङ्गुलिमूलेषु
नं नमः वामपादाङ्गुल्यग्रेषु



पं नमः दक्षिणपार्श्वे
फं नमः वामपार्श्वे
बं नमः पृष्ठे
भं नमः नाभौ
यं नमः जठरे
रं नमः हृदि
लं नमः ककुदि
वं नमः वामांसे


शं नमः हृदादिदक्षिणकराग्रान्तम्
षं नमः हृदादिवामकराग्रान्तम्
सं नमः हृदादिदक्षिणपादाग्रान्तम्
हं नमः हृदादिवामपादाग्रान्तम्
ळं नमः हृदादिगुह्यान्तम्
क्षं नमः हृदादिमूर्द्धान्तम्

## सङ्कल्पः

शुक्लाम्बरधरं विष्णुं शशिवर्णं चतुर्भुजम् ।
प्रसन्नवदनं ध्यायेत् सर्वविघ्नोपशान्तये ॥

ॐ भूः ... भूर्भुव॒सुव॒रोम् ॥ ममोपात्त-समस्त-दुरितक्षय-द्वारा श्रीपरमेश्वर-प्रीत्यर्थं 

तदेव लग्नं सुदिनं तदेव ताराबलं चन्द्रबलं तदेव । 
विद्याबलं दैवबलं तदेव लक्ष्मीपतेरङ्घ्रियुगं स्मरामि ॥

... शुभतिथौ ... नक्षत्रे ... राशौ जातस्य ... शर्मणः मम (अस्य यजमानस्य) सकुटुम्बस्य क्षेमस्थैर्य-वीर्य-विजयायुरारोग्यैश्वर्याणां अभिवृद्ध्यर्थं; 
आयुष्मन्सन्सन्तानाभिवृद्ध्यर्थं समस्ताभ्युदयार्थं धर्मार्थकाममोक्षचतुर्विधफलपुरुषार्थसिद्ध्यर्थं इष्टकाम्यार्थसिद्ध्यर्थं;
सर्वेषां ग्रहाणां शुभैकादशस्थानफलसिद्ध्यर्थं चन्द्रलग्नापेक्षया जन्मलग्नापेक्षया च आदित्यादीनां नवानां ग्रहाणां आनुकूल्यसिद्ध्यर्थं;
सकलबाधानिवृत्त्यर्थं परैः कृतक्रियमान करिष्यमाण सकलमन्त्रतन्त्र यन्त्रौषध विषचूर्ण प्रयोगाद्याभिचार कृत्याजनित सर्वोपद्रवनिवृत्त्यर्थं; 
आध्यात्मिकाधिभौतिकाधिदैविक-नवनवजनित-तापत्रय-निवृत्त्यर्थं; 
वेदोक्तायुरभिवृद्धर्थं; 
परिवारसहित-श्रीशान्तिदुर्गापरमेश्वरी-महागणपति-प्रसादसिद्ध्यर्थं; 
जन्मनक्षत्रपुण्यकाले (भृगुवासरपुण्यकाले महानवरात्रपुण्यकाले) यथाशक्ति ध्यानावाहनादि-षोडशोपचारैः परिवारसहित श्रीशान्तिदुर्गापरमेश्वरीपूजां करिष्ये (द्विः)॥ 
आदौ महागणपतिपूजां करिष्ये। कलशादिपूजां च करिष्ये। (दर्भान् अक्षतान्निरस्य, अप उपस्पृश्य, कलशादिपूजां कृत्वा)

## कलशपूजा

आपो॒ वा इ॒दꣳ सर्वं॒ विश्वा॑ भू॒तान्यापः॑ प्रा॒णा वा आपः॑ प॒शव॒ आपोऽन्न॒मापोऽमृ॑त॒मापः॑ स॒म्राडापो॑ वि॒राडापः॑ स्व॒राडाप॒श्छन्दा॒ꣴस्यापो॒ ज्योती॒ꣴष्यापो॒ यजू॒ꣴष्यापः॑ स॒त्यमापः॒ सर्वा॑ दे॒वता॒ आपो॒ भूर्भुवः॒ सुव॒राप॒ ओम्॥

कलशस्य मुखे विष्णुः कण्ठे रुद्रः समाश्रितः ।
मूले तत्र स्थितो ब्रह्मा मध्ये मातृगणाः स्मृताः ॥

कुक्षौ तु सागराः सर्वे सप्तद्वीपा वसुन्धरा ।
ऋग्वेदोऽथ यजुर्वेदः सामवेदोऽप्यथर्वणः ।
अङ्गैश्च सहिताः सर्वे कलशाम्बुसमाश्रिताः ॥

गङ्गे च यमुने चैव गोदावरि सरस्वति ।
नर्मदे सुन्धु कावेरि जलेऽस्मिन् सन्निधिं कुरु ॥

सर्वे समुद्राः सरितस्तीर्थानि च हृदा नदाः ।
आयान्तु देवपूजार्थं दुरितक्षयकारकाः ॥

## शङ्खपूजा

शङ्खं चन्द्रार्कदैवत्यं मध्ये वरुणसंयुतम् ।
पृष्ठे प्रजापतिश्चैव अग्रे गङ्गा सरस्वती ॥

त्रैलोक्ये यानि तीर्थानि वासुदेवस्य चाज्ञया ।
शङ्खे तिष्ठन्ति विप्रेन्द्रास्तस्माच्छङ्खं प्रपूजयेत् ॥

त्वं पुरा सागरोत्पन्नो विष्णुना विधृतः करे ।
पूजितः सर्वदेवैश्च पाञ्चजन्य नमोऽस्तु ते ॥

गर्भा देवारिनारीणां विशीर्यन्ते सहस्रधा ।
तव नादेन पाताले पाञ्चजन्य नमोऽस्तु ते ॥

अ॒ग्नेर्म॑न्वे प्रथ॒मस्य॒ प्रचे॑तसो॒ यं पाञ्च॑जन्यं ब॒हवः॑ समि॒न्धते॑॑। विश्व॑स्यां वि॒शि प्र॑विविशि॒वाꣳ स॑मीमहे॒ स नो॑ मुञ्च॒त्वꣳह॑सः॥

## आत्मपूजा

आत्मने नमः। अन्तरात्मने नमः। परमात्मने नमः। शुद्धात्मने नमः। ज्ञानात्मने नमः॥

देहो देवालयः प्रोक्तो जीवो देवः सनातनः।
त्यजेदज्ञाननिर्माल्यं सोऽहंभावेन पूजयेत्॥

## महागणपतिपूजा

(गन्ध-कुङ्कुम-माल्याभरणालङ्कृत-दीपभूषिते स्वस्तिपद्मे महागणपतिपूजां कुर्यात्) 

### श्रीमहागणपति मूलमन्त्रः – 

अस्य श्रीमहागणपति महामन्त्रस्य – गणक ऋषिः, निचृद्गायत्रीच्छन्दः, महागणपतिर्देवता। गां बीजं। गीं शक्तिः। गूं कीलकम्। श्रीमहागणपतिप्रसादसिद्ध्यर्थे जपे पूजायां विनियोगः।

### षडङ्गन्यासः – 

गां अङ्गुष्ठाभ्यां नमः। गीं तर्जनीभ्यां नमः। गूं मध्यमाभ्यां नमः। गैं अनामिकाभ्यां नमः। गौं कनिष्ठिकाभ्यां नमः। गः करतलकरपृष्ठाभ्यां नमः।

गां हृदयाय नमः। गीं शिरसे स्वाहा। गूं शिखायै वषट्। गैं कवचाय हुम्। गौं नेत्रत्रयाय वौषट्। गः अस्त्राय फट्। भूर्भुवः सुवरोमिति दिग्बन्धः।

### ध्यानम् – 

बीजापूरगदेक्षुकार्मुकरुजाचक्राब्जपाशोत्पल-
व्रीह्यग्रस्वविषाणरत्नकलशप्रोद्यत्कराम्भोरुहः ।
ध्येयो वल्लभया सपद्मकरया श्लिष्टो ज्वलद्भूषया
विश्वोत्पत्तिविपत्तिसंस्थितिकरो विघ्नो विशिष्टार्थदः ॥

### लमित्यादि पञ्चोपचारपूजा – 

लं पृथिव्यात्मने गन्धं कल्पयामि ।
हं आकाशात्मने पुष्पं कल्पयामि ।
यं वाय्वात्मने धूपं कल्पयामि ।
रं वह्न्यात्मने दीपं कल्पयामि ।
वं अमृतात्मने अमृतं महानैवेद्यं निवेदयामि ।
सं सर्वात्मने सर्वोपचारान् समर्पयामि ।

### मूलमन्त्रः – 

ॐ श्रीं ह्रीं क्लीं ग्लौं गं गणपतये वर वरद सर्वजनं मे वशमानय स्वाहा। (षोडशवारं जपित्वा) 
(गन्धपुष्पाक्षतादीन् गृहीत्वा, गणपतिध्यानं कुर्यात्)

ॐ ग॒णानां॑॑ त्वा ग॒णप॑ति हवामहे क॒विं क॑वी॒नामु॑प॒मश्र॑वस्तमम् । ज्ये॒ष्ठ॒राजं॒ ब्रह्म॑णां ब्रह्मणस्पत॒ आनः॑ शृ॒ण्वन्नू॒तिभिः॑ सीद॒ साद॑नम् ॥ 

ॐ श्रीं ह्रीं क्लीं ग्लौं गं गणपतये वर वरद सर्वजनं मे वशमानय स्वाहा ॥ 
तत्पुरु॑षाय वि॒द्महे॑ वक्रतु॒ण्डाय॑ धीमहि। तन्नो॑ दन्तिः प्रचो॒दया॑॑त्॥

ॐ भूर्भुवः॒ सुव॒रों अस्मिन् स्वस्तिपद्मे साङ्गं सायुधं सशक्तिपरिवारं श्रीमहागणपतिं ध्यायामि। आवाहयामि। 

(इति मनसा सुध्यातं सपरिवारं महागणपतिं स्वस्तिपद्मे आवाहयेत्)
(प्राणप्रतिष्ठां कृत्वा, फलादिकं निवेद्य, मूलमन्त्रेण षोडशोपचारपूजां कुर्यात्)

## प्राणप्रतिष्ठा

आं ह्रीं क्रों; क्रों ह्रीं आंम्॥ य-र-ल-व-श-ष-स-हों॥ हंसः सोहम्॥ सोहं हंसः॥
महागणपतेः प्राणा इह प्राणाः। जीव इह स्थितः। सकलेन्द्रियाणि वाङ्मनश्चक्षुश्रोत्रजिह्वाघ्राण-प्राणापानव्यानोदानसमानाः इहैवागत्य अस्मिन् पद्मे (भद्रदीपे वा) सुखं चिरं तिष्ठन्तु स्वाहा॥ ॐ (प्रणवं षोडशवारं जपित्वा)

असु॑नीते॒ पुन॑र॒स्मासु॒ चक्षुः॒ पुनः॑ प्रा॒णमि॒ह नो॑॑ धेहि॒ भोग॑॑म्। ज्योक् प॑श्येम॒ 
सूर्य॑मु॒च्चर॑॑न्त॒मनु॑मते मृ॒ळया॑॑ नः स्व॒स्ति॥ 

स्वामिन् सर्वजगन्नाथ यावत्पूजावसानकम् । 
तावत्त्वं प्रीतिभावेन पद्मेऽस्मिन् सन्निधिं कुरु ॥ 

आवाहितो भव। स्थापितो भव। सन्निहितो भव। सन्निरुद्धो भव। अवगुण्ठितो भव। सुप्रीतो भव। सुप्रसन्नो भव। वरदो भव। स्वामिन् प्रसीद प्रसीद। 

सपरिवारस्य महागणपतेः प्राणान् प्रतिष्ठापयामि।  

### उपचाराः

तत्पुरुषाय ॰॰॰ ॐ श्रीं ॰॰॰ वशमानय स्वाहा। महागणपतये नमः। रत्नसिंहासनं समर्पयामि। 
तत्पुरुषाय ... नमः ॥ पादयोः पाद्यं समर्पयामि। 
तत्पुरुषाय ... नमः॥ अर्घ्यं समर्पयामि। 
तत्पुरुषाय ... नमः॥ आचमनीयं समर्पयामि। 
तत्पुरुषाय ... नमः॥ मधुपर्कं समर्पयामि। 
तत्पुरुषाय ... नमः॥ स्नानं समर्पयामि। 
तत्पुरुषाय ... नमः॥ आचमनीयं समर्पयामि। 
तत्पुरुषाय ... नमः॥ वस्त्रोत्तरीयं समर्पयामि। 
तत्पुरुषाय ... नमः॥ यज्ञोपवीताभरणानि समर्पयामि। 
तत्पुरुषाय ... नमः॥ दिव्यरक्तगन्धान् धारयामि। 
तत्पुरुषाय ... नमः॥ अक्षतान् समर्पयामि। 
तत्पुरुषाय ... नमः॥ नानाविधपरिमलपुष्पानि समर्पयामि।

### अर्चना 

ॐ सुमुखाय नमः। 
एकदन्ताय नमः। 
कपिलाय नमः। 
गजकर्णकाय नमः। 
लबोदराय नमः। 
विकटाय नमः। 
विघ्नराजाय नमः। 
विनायकाय नमः। 
धूमकेतवे नमः। 
गणाध्यक्षाय नमः। 
फालचन्द्राय नमः। 
गजाननाय नमः। 
वक्रतुण्डाय नमः। 
शूर्पकर्णाय नमः। 
हेरम्बाय नमः। 
स्कन्दपूर्वजाय नमः। 

(गणपतेः मूलमन्त्रेण गायत्र्या च अष्टोत्तरशतार्चनां कृत्वा) 

सपरिवाराय महागणपतये नमः नानाविधपरिमलपत्रपुष्पाणि समर्पयामि। 
तत्पुरुषाय ... नमः॥ धूपं आघ्रापयामि। 
तत्पुरुषाय ... नमः॥ दीपं दर्शयामि। 
तत्पुरुषाय ... नमः॥ धूपदीपानन्तरं आचमनीयं समर्पयामि।

### नैवेद्यम् –  

गोमयोपलेपिते चतुरश्रे स्थले गायत्र्या गन्धपुष्पादिभिरलङ्कृत्य, तस्मिन् नैवेद्यं निदध्यात्। भूर्भुवः॒ सुवः॑। देव॑ सवितः॒ प्रसु॑व। ऋ॒तं त्वा सत्ये॑न॒ (स॒त्यं त्व॒र्तेन॒) परि॑षिञ्चामि। अमृतोपस्तरनमसि।

ॐ प्रा॒णाय॒ स्वाहा॑॑। अ॒पा॒नाय॒ स्वाहा॑॑। व्या॒नाय॒ स्वाहा॑॑। उ॒दा॒नाय॒ स्वाहा॑॑। स॒मा॒नाय॒ स्वाहा॑॑। ब्रह्मणे॒ स्वाहा॑॑। सप्रिवाराय महागणपतये नमः। नालिकेरखण्डद्वयं कदलीफलानि लाजान् गुडखण्डान् सर्वं महानैवेद्यं निवेदयामि। मध्ये मध्ये अमृतपानीयं समर्पयामि। अमृतापिधानमसि। आचमनीयं समर्पयामि।
तत्पुरुषाय ... नमः॥ कर्पूरताम्बूलं निवेदयामि। 

हि॒र॒ण्य॒पा॒त्रं मधो॑ः॑ पू॒र्णं द॑दाति । म॒ध॒व्यो॑सा॒नीति॑। ए॒क॒धा ब्र॒ह्मण॒ उप॑हरति। ए॒क॒धैव यज॑मान॒ आयु॒स्तेजो॑ दधाति॥

तत्पुरुषाय ... नमः॥ सर्वोपचारार्थे कर्पूरनीराजनं संदर्शयामि। रक्षां धारयामि।

(प्रदक्षिणनमस्कारान् कृत्वा प्रार्थयेत्) 

नमो नमो गणेशाय नमस्ते शिवसूनवे ।
निर्विघ्नं कुरु देवेश नमामि त्वां गणाधिप ॥

विघ्नेश्वर महाभाग सर्वलोकनमस्कृत ।
मयाऽरब्धमिदं कर्म निर्विघ्नं कुरु सर्वदा॥

तत्पुरुषाय ... नमः॥ समस्तोपचारान् समर्पयामि।

# भद्रकालीपूजा

(गन्ध-कुङ्कुम-माल्याभरणालङ्कृत-दीपभूषिते स्वस्तिपद्मे कुलदेवतापूजां कुर्यात्) 
भद्रकाल्याः मूलमन्त्रः – 

अस्य श्रीभद्रकाल्याः महामन्त्रस्य -- ईश्वर ऋषिः, पङ्क्तिच्छन्दः, शक्तिभैरवी देवता। 
षडङ्गन्यासः – ह्रां भं अङ्गुष्ठाभ्यां नमः। ह्रीं द्रं तर्जनीभ्यां नमः। ह्रूं कां मध्यमाभ्यां नमः। ह्रैं ल्यैं अनामिकाभ्यां नमः। ह्रौं नं कनिष्ठिकाभ्यां नमः। ह्रः मः करतलकरपृष्ठाभ्यां नमः।
ह्रां भं हृदयाय नमः। ह्रीं द्रं शिरसे स्वाहा। ह्रूं कां शिखायै वषट्। ह्रैं ल्यैं कवचाय हुम्। ह्रौं नं नेत्रत्रयाय वौषट्। ह्रः मः अस्त्राय फट्। भूर्भुवः सुवरोमिति दिग्बन्धः।

## ध्यानम् – 

अञ्जनाचलनिभा त्रिलोचना सेन्दुखण्डविलसत्कपर्दिका 
हारनूपुरमहार्हकुण्डलाद्युज्ज्वला घुसृणरञ्जितस्तना ।
रक्तपट्टपरिधायिनी चतुश्चारुदंष्ट्रपरिशोभितानना 
प्रेतरूढगुणसत्कपालिनी खड्गचर्मधृतिहाऽस्तु भैरवी ॥

## लमित्यादि पञ्चोपचारपूजा – 

लं पृथिव्यात्मने गन्धं कल्पयामि ।
हं आकाशात्मने पुष्पं कल्पयामि ।
यं वाय्वात्मने धूपं कल्पयामि ।
रं वह्न्यात्मने दीपं कल्पयामि ।
वं अमृतात्मने अमृतं महानैवेद्यं निवेदयामि ।
सं सर्वात्मने सर्वोपचारान् समर्पयामि ।

## मूलमन्त्रः – 

ऐं क्लीं सौः ह्रीं भद्रकाल्यै नमः ॥ (षोडशवारं जपित्वा) 
(गन्धपुष्पाक्षतादीन् गृहीत्वा, भद्रकालीध्यानं कुर्यात्)

ॐ भूर्भुवः॒ सुव॒रों अस्मिन् स्वस्तिपद्मे साङ्गां सायुधां भद्रकालीं ध्यायामि। आवाहयामि। 
(इति मनसा सुध्यातां महाकालीं स्वस्तिपद्मे आवाहयेत्)
(प्राणप्रतिष्ठां कृत्वा, फलादिकं निवेद्य, मूलमन्त्रेण षोडशोपचारपूजां कुर्यात्)

## प्राणप्रतिष्ठा

आं ह्रीं क्रों; क्रों ह्रीं आंम्॥ य-र-ल-व-श-ष-स-हों॥ हंसः सोहम्॥ सोहं हंसः॥
भद्रकाल्याः प्राणा इह प्राणाः। जीव इह स्थितः। सकलेन्द्रियाणि वाङ्मनश्चक्षुश्रोत्रजिह्वाघ्राण-प्राणापानव्यानोदानसमानाः इहैवागत्य अस्मिन् पद्मे (भद्रदीपे वा) सुखं चिरं तिष्ठन्तु स्वाहा॥ ॐ (प्रणवं षोडशवारं जपित्वा)

असु॑नीते॒ पुन॑र॒स्मासु॒ चक्षुः॒ पुनः॑ प्रा॒णमि॒ह नो॑॑ धेहि॒ भोग॑॑म्। ज्योक् प॑श्येम॒ सूर्य॑मु॒च्चर॑॑न्त॒मनु॑मते मृ॒ळया॑॑ नः स्व॒स्ति॥ 

स्वामिनि सर्वजगन्नाथे यावत्पूजावसानकम् । 
तावत्त्वं प्रीतिभावेन पद्मेऽस्मिन् सन्निधिं कुरु ॥ 

आवाहिता भव। स्थापिता भव। सन्निहिता भव। सन्निरुद्धा भव। अवगुण्ठिता भव। सुप्रीता भव। सुप्रसन्ना भव। वरदा भव। स्वामिनि प्रसीद प्रसीद। 

भद्रकाल्याः प्राणान् प्रतिष्ठापयामि।  

## उपचाराः

ऐं क्लीं सौः ह्रीं भद्रकाल्यै नमः॥ भद्रकाल्यै नमः। रत्नसिंहासनं समर्पयामि। 
ऐं ... नमः ॥ पादयोः पाद्यं समर्पयामि। 
ऐं ... नमः॥ अर्घ्यं समर्पयामि। 
ऐं ... नमः॥ आचमनीयं समर्पयामि। 
ऐं ... नमः॥ मधुपर्कं समर्पयामि। 
ऐं ... नमः॥ स्नानं समर्पयामि। 
ऐं ... नमः॥ आचमनीयं समर्पयामि। 
ऐं ... नमः॥ वस्त्रोत्तरीयं समर्पयामि। 
ऐं ... नमः॥ यज्ञोपवीताभरणानि समर्पयामि। 
ऐं ... नमः॥ दिव्यरक्तगन्धान् धारयामि। 
ऐं ... नमः॥ अक्षतान् समर्पयामि। 
ऐं ... नमः॥ नानाविधपरिमलपुष्पानि समर्पयामि।

## अर्चना 

(भद्रकाल्याः मूलमन्त्रेण अष्टोत्तरशतार्चनां कृत्वा) 

भद्रकाल्यै नमः नानाविधपरिमलपत्रपुष्पाणि समर्पयामि। 
ऐं ... नमः॥ धूपं आघ्रापयामि। 
ऐं ... नमः॥ दीपं दर्शयामि। 
ऐं ... नमः॥ धूपदीपानन्तरं आचमनीयं समर्पयामि।

## नैवेद्यम् –  

गोमयोपलेपिते चतुरश्रे स्थले गायत्र्या गन्धपुष्पादिभिरलङ्कृत्य, तस्मिन् नैवेद्यं निदध्यात्। 

भूर्भुवः॒ सुवः॑। देव॑ सवितः॒ प्रसु॑व। ऋ॒तं त्वा सत्ये॑न॒ (स॒त्यं त्व॒र्तेन॒) परि॑षिञ्चामि। अमृतोपस्तरनमसि।

ॐ प्रा॒णाय॒ स्वाहा॑॑। अ॒पा॒नाय॒ स्वाहा॑॑। व्या॒नाय॒ स्वाहा॑॑। उ॒दा॒नाय॒ स्वाहा॑॑। स॒मा॒नाय॒ स्वाहा॑॑। ब्रह्मणे॒ स्वाहा॑॑। सप्रिवाराय महागणपतये नमः। फलानि सर्वं महानैवेद्यं निवेदयामि। मध्ये मध्ये अमृतपानीयं समर्पयामि। अमृतापिधानमसि। आचमनीयं समर्पयामि।

ऐं ... नमः॥ कर्पूरताम्बूलं निवेदयामि। 

हि॒र॒ण्य॒पा॒त्रं मधो॑ः॑ पू॒र्णं द॑दाति । म॒ध॒व्यो॑सा॒नीति॑। ए॒क॒धा ब्र॒ह्मण॒ उप॑हरति। ए॒क॒धैव यज॑मान॒ आयु॒स्तेजो॑ दधाति॥

तत्पुरुषाय ... नमः॥ सर्वोपचारार्थे कर्पूरनीराजनं संदर्शयामि। रक्षां धारयामि।

(प्रदक्षिणनमस्कारान् कृत्वा प्रार्थयेत्) 

नमो नमो भद्रकालि नमस्ते कुलदेवते ।
सफलं कुरु देवेशि नमामि त्वां सुरात्मिके ॥

ऐं ... नमः॥ समस्तोपचारान् समर्पयामि।

## शान्तिदुर्गापरमेश्वरीपूजा

दुर्गापद्मस्थापिते रक्तचन्दनकुङ्कुममाल्याभरणादिभिरलङ्कृते पञ्चमुखविभूषिते महाभद्रदीपे “जा॒तवे॑दसे सुनवाम॒” इति  दुर्गासूक्तेन “उद्दी॑॑प्यस्व” इति मन्त्रेण  च दीपं प्रज्वाल्य, दीपं प्रति प्रार्थनां कुर्यात्। 

## दीपपूजा

जा॒तवे॑दसे सुनवाम॒ सोम॑मरातीय॒तो निद॑हाति॒ वेदः॑ । 
स नः॑ पर्ष॒दति॑ दु॒र्गाणि॒ विश्वा॑ ना॒वेव॒ सिन्धुं॑ दुरि॒ताऽत्य॒ग्निः ॥ 

ताम॒ग्निव॑र्णां॒ तप॑सा ज्वल॒न्तीं वै॑रोच॒नीं क॑र्मफ॒लेषु॒ जुष्टा॑॑म् । 
दु॒र्गां दे॒वीꣳ शर॑णम॒हं प्रप॑द्ये सु॒तर॑सि तरसे॒ नमः॑ ॥

अग्ने॒ त्वं पा॑रया॒ नव्यो॑ अ॒स्मान् स्व॒स्तिभि॒रति॑ दु॒र्गाणि॒ विश्वा॑॑ । 
पूश्च॑ पृ॒थ्वी ब॑हु॒ला न॑ उ॒र्वी भवा॑ तो॒काय॒ तन॑याय॒ शंयोः ॥ 

विश्वा॑नि नो दु॒र्गहा॑ जातदेवः॒ सिन्धुं॒ न ना॒वा दु॑रि॒ताऽति॑ पर्षि । 
अग्ने॑ अत्रि॒वन्मन॑सा गृणा॒नो॑॑ऽस्माकं॑ बोध्यवि॒ता त॒नूना॑॑म् ॥

पृ॒त॒ना॒जित॒ꣳ॒ सह॑मानमु॒ग्रम॒ग्निꣳ हु॑वेम पर॒मात् स॒धस्था॑॑त् । 
स नः॑ पर्ष॒दति॑ दु॒र्गाणि॒ विश्वा॒ क्षाम॑द्दे॒वो अति॑दुरि॒तात्य॒ग्निः ॥

उद्दी॑॑प्यस्व जातवेदोऽप॒घ्नन्निरृ॑तिं॒ मम॑ । 
प॒शूꣴश्च॒ मह्य॒माव॑ह॒ जीव॑नं च॒ दिशो॑दिश ॥ 

मा नो॑ हिꣳसीज्जातवेदो॒ गामश्वं॒ पुरु॑षं॒ जग॑त । 
अबि॑भ्र॒दग्न॒ आग॑हि श्रि॒या मा॒ परि॑ पातय॥

भो दीप देवीरूपस्त्वं कर्मसाक्षी ह्यविघ्नकृत् ।
यावत् पूजासमाप्तिः स्यात् तावत् त्वं सुस्थिरो भव॥

महाभद्रदीपराजाय नमः समस्तोपचारान् समर्पयामि।

## मन्त्रजपः

श्री शान्तिदुर्गापरमेश्वरीमहामन्त्रजपः –  
अस्य श्री(द्वादशाक्षरी) शान्तिदुर्गापरमेश्वरी महामन्त्रस्य – शेषपर्यङ्कशायी भगवान् नारायण ऋषिः, जगतीच्छन्दः, शान्तिदुर्गापरमेश्वरी देवता । दुः॒ बीजं, गां शक्तिं, दे॒वीं कीलकं, श्रीशान्तिदुर्गापरमेश्वरीप्रसादसिद्ध्यर्थे जपे पूजायां विनियोगः।

## षडङ्गन्यासः – 	

ॐ दुः॒ अङ्गुष्ठाभ्यां नमः। ॐ गां तर्जनीभ्यां नमः। ॐ दे॒वीं मध्यमाभ्यां नमः। ॐ शर॑णं अनामिकाभ्यां नमः। ॐ अ॒हं कनिष्ठिकाभ्यां नमः। ॐ प्रप॑द्ये करतलकरपृष्ठाभ्यां नमः। (एवं हृदयादिन्यासं कृत्वा)
ॐ दुः॒ हृदयाय नमः। ॐ गां शिरसे स्वाहा। ॐ दे॒वीं शिखायै वषट्। ॐ शर॑णं कवचाय हुम्। ॐ अ॒हं नेत्रत्रयाय वौषट्। ॐ प्रप॑द्ये अस्त्राय फट्। भूर्भुवः सुवरोमिति दिग्बन्धः।

## ध्यानम् – 

क्षीराम्भोनिधिमध्यस्थे स्वर्णद्वीपे मनोरमे
सर्वर्तुकुसुमोपेते नानावृक्षसमन्विते ।
रत्नसिंहासनस्थां तां स्वर्णवर्णां मनोरमाम्
देवैर्न्निषेवितां देवीं ध्यायेदिष्टार्थसिद्ध्यये ॥

श्वेतद्वीपे शयाना फणिवरशयने पङ्कजं कम्पयन्ती   
दोष्णा वामेन लक्ष्मीमृदितभुजवरा भूमिसंलालिताङ्घ्रिः ।

देवी देवैः सुरेन्द्रैः सकलमुनिजनैः स्तूयमाना प्रसन्ना
घोरानर्थौघशान्त्यै भवतु भगवती शान्तिदुर्गाभिधाना ॥

शङ्खं चक्रमसिञ्च चर्म सशरं चापं गदां शूलकम् 
बिभ्राणां वरदाभयामृतघटान् रत्नौघपात्रं तथा ।
भूषाभिर्मकुटादिभिस्त्रिनयनां  अम्बां परां देवताम्
ध्यायेच्चन्द्रकलाधरां सुरगणैरीड्यां जगन्मङ्गलाम् ॥

निर्जित्य दैत्यानखिलान् जगद्द्रुहः शान्तिमनन्तोरगभोगपीडिताम् ।
भक्ताखिलोपद्रवहेतुभञ्जनीं देवीं प्रपद्ये दिविषद्भिरीडिताम् ॥  

(लमित्यादिपञ्चोपचारान् कृत्वा, मूलमन्त्रजपं कुर्यात्)

लं पृथिव्यात्मिकायै गन्धं समर्पयामि।
हं आकाशात्मिकायै पुष्पैः पूजयामि।
यं वाय्वात्मिकायै धूपमाघ्रापयामि।
रं अग्न्यात्मिकायै दीपं संदर्शयामि।
वं अमृतात्मिकायै अमृतनैवेद्यं निवेदयामि।
सं सर्वात्मिकायै सर्वोपचारपूजाः समर्पयामि॥

## मूलमन्त्रः – 

ॐ श्रीं ह्रीं दुं दु॒र्गां दे॒वीं शर॑णम॒हं प्रप॑द्ये।    

(मूलमन्त्रमुच्चार्य, कलशजलेन शङ्खजलेन गन्धेन चतुष्पञ्चवारं दुर्गापद्मं प्रोक्ष्य, अक्षतैः अभ्यर्च्य, पीठपूजां कुर्यात्)

## पीठपूजा 

ॐ गुं गुरुभ्यो नमः। 
गं गणपतये नमः। 
क्षं क्षेत्रपालाय नमः। 
सं सरस्वत्यै नमः। 
पं परमात्मने नमः। 
आधारशक्त्यै नमः। 
मूलप्रकृत्यै नमः। 
आदिकूर्माय नमः। 
आदिवराहाय नमः। 
अनन्ताय नमः। 
पृथिव्यै नमः। 
रत्नमण्डपाय नमः। 
रत्नवेदिकायै नमः। 
स्वर्णस्तम्भाय नमः। 
श्वेतच्छत्राय नमः। 
कल्पकवृक्षाय नमः। 
क्षीरसमुद्राय नमः। 
सितचामराभ्यां नमः 

ॐ धर्माय नमः। 
ज्ञानाय नमः। 
वैराग्याय नमः। 
ऐश्वर्याय नमः। 
अधर्माय नमः। 
अज्ञानाय नमः। 
अवैराग्याय नमः। 
अनैश्वर्याय नम 

## नवशक्तिपूजा

नवशक्तिपीठपूजा –  

ॐ आं प्रभायै नमः। 
ॐ ईं मायायै नमः। 
ॐ ऊं जयायै नमः। 
ॐ एं सूक्ष्मायै नमः। 
ॐ ऐं विशुद्धायै नमः। 
ॐ ओं नन्दिन्यै नमः। 
ॐ औं सुप्रभायै नमः। 
ॐ अं विजयायै नमः। 
ॐ अः सर्वसिद्धिदायै नमः। 

ॐ नमो भगवते वज्रनखदंष्ट्रायुधाय महासिंहाय हुं फट् नमः। श्री शान्तिदुर्गापरमेश्वरीयोगपीठासनाय नमः। समस्तोपचारान् समर्पयामि।

## आवाहनम्

(आवाहनम् – रक्तगन्धपुष्पाक्षतबिल्वदलानि गृहीत्वा, देवीं ध्यायेत्।  “जा॒तवे॑दसे सुनवाम॒” इति दुर्गासूक्तेन , “गौ॒री मि॑माय” इति मन्त्रेण मूलमन्त्रेण च सम्यक् ध्यातां मूलाधारहृदयकमलमध्यस्थितां श्रीशान्तिदुर्गापरमेश्वरीं हृदयकमलात् वामनासारन्ध्रनिःसृतवायुमार्गेण बहिरागतां विभाव्य गन्धपुष्पाक्षतादिषु संगृह्य)

जा॒तवे॑दसे सुनवाम॒ सोम॑मरातीय॒तो निद॑हाति॒ वेदः॑ । 
स नः॑ पर्ष॒दति॑ दु॒र्गाणि॒ विश्वा॑ ना॒वेव॒ सिन्धुं॑ दुरि॒ताऽत्य॒ग्निः ॥ 

ताम॒ग्निव॑र्णां॒ तप॑सा ज्वल॒न्तीं वै॑रोच॒नीं क॑र्मफ॒लेषु॒ जुष्टा॑॑म् । 
दु॒र्गां दे॒वीꣳ शर॑णम॒हं प्रप॑द्ये सु॒तर॑सि तरसे॒ नमः॑ ॥

अग्ने॒ त्वं पा॑रया॒ नव्यो॑ अ॒स्मान् स्व॒स्तिभि॒रति॑ दु॒र्गाणि॒ विश्वा॑॑ । 
पूश्च॑ पृ॒थ्वी ब॑हु॒ला न॑ उ॒र्वी भवा॑ तो॒काय॒ तन॑याय॒ शंयोः ॥ 

विश्वा॑नि नो दु॒र्गहा॑ जातदेवः॒ सिन्धुं॒ न ना॒वा दु॑रि॒ताऽति॑ पर्षि । 
अग्ने॑ अत्रि॒वन्मन॑सा गृणा॒नो॑॑ऽस्माकं॑ बोध्यवि॒ता त॒नूना॑॑म् ॥

पृ॒त॒ना॒जित॒ꣳ॒ सह॑मानमु॒ग्रम॒ग्निꣳ हु॑वेम पर॒मात् स॒धस्था॑॑त् । 
स नः॑ पर्ष॒दति॑ दु॒र्गाणि॒ विश्वा॒ क्षाम॑द्दे॒वो अति॑दुरि॒तात्य॒ग्निः ॥

गौ॒री मि॑माय सलि॒लानि॒ तक्ष॒त्येक॑पदी द्वि॒पदी॒ सा चतु॑ष्पदी । 
अ॒ष्टाप॑दी॒ नव॑पदी बभू॒वुषी॑ स॒हस्रा॑॑क्षरा पर॒मे व्यो॑मन् ॥ 

ॐ भूर्भुवः॒ सुव॒रों अस्मिन् दुर्गापद्मे साङ्गां सशक्तिं सायुधां सपरिवारां भगवतीं श्रीशान्तिदुर्गापरमेश्वरीं आवाहयामि। 

ॐ भूः शान्तिदुर्गापरमेश्वरीं आवाहयामि। 
ॐ भुवः॑ शान्तिदुर्गापरमेश्वरीं आवाहयामि। 
ॐ सुवः॑ शान्तिदुर्गापरमेश्वरीं आवाहयामि। 
ॐ भूर्भुवः॒ सुवः॑ शान्तिदुर्गापरमेश्वरीं आवाहयामि।

## देवीन्यासः

(आवाहितायाः शान्तिदुर्गापरमेश्वर्याः मूलमन्त्रेण हृदयादिन्यासं कृत्वा, ध्यानश्लोकैः चन्दनोपलिप्तकरेण देव्याः शरीरसंमार्जनं कुर्यात्) 

ॐ दुः॒ हृदयाय नमः। ॐ गां शिरसे स्वाहा। ॐ दे॒वीं शिखायै वषट्। ॐ शर॑णं कवचाय हुम्। ॐ अ॒हं नेत्रत्रयाय वौषट्। ॐ प्रप॑द्ये अस्त्राय फट्।  

क्षीराम्भोनिधिमध्यस्थे स्वर्णदीपे मनोरमे
सर्वर्तुकुसुमोपेते नानावृक्षसमन्विते ।
रत्नसिंहासनस्थां त्वां स्वर्णवर्णां मनोरमाम्
देवैर्न्निषेवितां देवीं ध्यायेदिष्टार्थसिद्ध्यये ॥

श्वेतद्वीपे शयाना फणिवरशयने पङ्कजं कम्पयन्ती
दोष्णा वामेन लक्ष्मीमृदितभुजवरा भूमिसंलालिताङ्घ्रिः ।
देवी देवैः सुरेन्द्रैः सकलमुनिजनैः स्तूयमाना प्रसन्ना
घोरानर्थौघशान्त्यै भवतु भगवती शान्तिदुर्गाभिधाना ॥

शङ्खं चक्रमसिञ्च चर्म सशरं चापं गदां शूलकम्
बिभ्राणां वरदाभयामृतघटान् रत्नौघपात्रं तथा ।
भूषाभिर्मकुटादिभिस्त्रिनयनां अम्बां परां देवताम्
ध्यायेच्चन्द्रकलाधरां सुरगणैरीड्यां जगन्मङ्गलाम् ॥

निर्जित्य दैत्यानखिलान् जगद्द्रुहः शान्तिमनन्तोरगभोगपीडिताम् ।
भक्ताखिलोपद्रवहेतुभञ्जनीं देवीं प्रपद्ये दिविषद्भिरीडिताम् ॥

## दिक्पालकपूजा

( पूर्वादिदिक्षु “त्रा॒तार॒मिन्द्रं॑” इत्यादिभिः ऋग्भिः क्रमेण इन्द्रादीन् आवाहयेत्। ॐ भूर्भुवः सुवरों अस्मिन् दुर्गापद्मस्य पूर्वदिग्भागे दुर्गापारिषदं भगवन्तं इन्द्रं ध्यायामि। आवाहयामि। एवं क्रमेण अष्टदिक्पालकानावाह्य )

त्रा॒तार॒मिन्द्र॑मवि॒तार॒मिन्द्र॒ꣳ॒ हवे॑हवे सु॒हव॒ꣳ॒ शूर॒मिन्द्र॑॑म् । 
हु॒वे नु श॒क्रं पु॑रुहू॒तमिन्द्र॑ꣴ स्व॒स्ति नो॑ म॒घवा॑ धा॒त्विन्द्रः॑ ॥

ॐ भूर्भुवः सुवरों अस्मिन् दुर्गापद्मस्य पूर्वदिग्भागे दुर्गापारिषदं भगवन्तं इन्द्रं ध्यायामि। आवाहयामि। 

त्वं नो॑ अग्ने॒ वरु॑णस्य वि॒द्वान् दे॒वस्य॒ हेडोऽव॑ यासिसीष्ठाः । 
यजि॑ष्ठो॒ वह्नि॑तमः॒ शोशु॑चानो॒ विश्वा॒ द्वेषा॑ꣳसि॒ प्र मु॑मुग्ध्य॒स्मत् ॥

ॐ भूर्भुवः सुवरों अस्मिन् दुर्गापद्मस्य आग्नेयदिग्भागे दुर्गापारिषदं भगवन्तं अग्निं ध्यायामि। आवाहयामि। 
सु॒गं नः॒ पन्था॒मभ॑यं कृणोतु । यस्मि॒न्नक्ष॑त्रे य॒म एति॒ राजा॑॑ । यस्मि॑न्नेनम॒भ्यषि॑ञ्चन्त दे॒वाः । तद॑स्य चि॒त्रꣳ ह॒विषा॑ यजाम ॥

ॐ भूर्भुवः सुवरों अस्मिन् दुर्गापद्मस्य दक्षिणदिग्भागे दुर्गापारिषदं भगवन्तं यमं ध्यायामि। आवाहयामि। 

असु॑न्वन्त॒मय॑जमानमिच्छस्ते॒नस्ये॒त्यां तस्क॑र॒स्यान्वे॑षि । 
अ॒न्यम॒स्मदि॑च्छ॒ सा त॑ इ॒त्या नमो॑ देवि निरृते॒ तुभ्य॑मस्तु ॥

ॐ भूर्भुवः सुवरों अस्मिन् दुर्गापद्मस्य नैरृतिदिग्भागे दुर्गापारिषदं भगवन्तं निरृतिं ध्यायामि। आवाहयामि। 

तत्त्वा॑ यामि॒ ब्रह्म॑णा॒ वन्द॑मान॒स्तदा शा॑॑स्ते॒ यज॑मानो ह॒विर्भिः॑ । अहे॑डमानो वरुणे॒ह बो॒ध्युरु॑शꣳस॒ मा न॒ आयुः॒ प्रमो॑षीः ॥

ॐ भूर्भुवः सुवरों अस्मिन् दुर्गापद्मस्य पश्चिमदिग्भागे दुर्गापारिषदं भगवन्तं वरुणं ध्यायामि। आवाहयामि। 

आ नो॑ नि॒युद्भिः॑ श॒तिनी॑भिरध्व॒रम् । स॒ह॒स्रिणी॑भि॒रुप॑याहि य॒ज्ञम् । 
वायो॑ अ॒स्मिन् ह॒विषि॑ मादयस्व । यू॒यं पा॑तः स्व॒स्तिभिः॒ सदा॑ नः ॥

ॐ भूर्भुवः सुवरों अस्मिन् दुर्गापद्मस्य वायव्यदिग्भागे दुर्गापारिषदं भगवन्तं वायुं ध्यायामि। आवाहयामि। 

व॒यꣳ सो॑म व्र॒ते तव॑ । मन॑स्त॒नूषु॒ बिभ्र॑तः । प्र॒जाव॑न्तो अशीमहि ॥
ॐ भूर्भुवः सुवरों अस्मिन् दुर्गापद्मस्य उत्तरदिग्भागे दुर्गापारिषदं भगवन्तं सोमं ध्यायामि। आवाहयामि। 

तमीशा॑॑नं॒ जग॑तः त॒स्थुष॒स्पतिं॑॑ धियं जि॒न्वमव॑से हूमहे व॒यम् । 
पू॒षा नो॒ यथा॒ वेद॑सा॒मस॑द् वृ॒धे र॑क्षि॒ता पा॒युरद॑ब्ध स्व॒स्तये॑॑ ॥

ॐ भूर्भुवः सुवरों अस्मिन् दुर्गापद्मस्य ऐशान्यदिग्भागे दुर्गापारिषदं भगवन्तं ईशानं ध्यायामि। आवाहयामि।

## अष्टमातॄणां पूजा

(अष्टदलेषु  सप्तमातॄः महालक्ष्मीं च आवाहयेत्) 

ॐ ब्रह्माण्यै नमः। ॐ भूर्भुवः सुवरों दुर्गापद्मस्य पूर्वदले  दुर्गापारिषदीं भगवतीं ब्रह्माणीं ध्यायामि। आवाहयामि। 

(एवं माहेश्वरी कौमारी वैष्णवी वाराही इन्द्राणी चामुण्डा महालक्ष्मीः अष्टदलेषु नाममन्त्रैः आवाहयेत्)

ॐ माहेश्वर्यै नमः। ॐ भूर्भुवः॒सुव॒रों दुर्गापद्मस्य आग्नेयदले दुर्गापारिषदीं भगवतीं माहेश्वरीं ध्यायामि। आवाहयामि।

ॐ कौमार्यै नमः। ॐ भूर्भुवः॒सुव॒रों दुर्गापद्मस्य दक्षिणदले दुर्गापारिषदीं भगवतीं कौमारीं ध्यायामि। आवाहयामि।

ॐ वैष्णव्यै नमः। ॐ भूर्भुवः॒सुव॒रों दुर्गापद्मस्य नैरृतदले दुर्गापारिषदीं भगवतीं वैष्णवीं ध्यायामि। आवाहयामि।

ॐ वाराह्यै नमः। ॐ भूर्भुवः॒सुव॒रों दुर्गापद्मस्य पश्चिमदले  दुर्गापारिषदीं भगवतीं वाराहीं ध्यायामि। आवाहयामि।

ॐ इन्द्राण्यै नमः। ॐ भूर्भुवः॒सुव॒रों दुर्गापद्मस्य वायव्यदले  दुर्गापारिषदीं भगवतीं इन्द्राणीं ध्यायामि। आवाहयामि।

ॐ चामुण्डायै नमः। ॐ भूर्भुवः॒सुव॒रों दुर्गापद्मस्य उत्तरदले  दुर्गापारिषदीं भगवतीं चामुण्डीं ध्यायामि। आवाहयामि।

ॐ महालक्ष्म्यै नमः। ॐ भूर्भुवः॒सुव॒रों दुर्गापद्मस्य ऐशान्यदले  दुर्गापारिषदीं भगवतीं महालक्ष्मीं ध्यायामि। आवाहयामि।

( षट्कोणे  वृत्ते च प्रणवेन आवरणदेवताः परिवारदेवताश्च आवाह्य प्राणप्रतिष्ठां कुर्यात्। आवाहनादि मुद्राः प्रदर्शयेत् )

## आवरणपरिवारदेवतापूजा

ॐ ॥ आवरणदेवताभ्यो नमः॥ ध्यायामि । आवाहयामि ॥
ॐ ॥ परिवारदेवताभ्यो नमः॥ ध्यायामि । आवाहयामि ॥

## प्राणप्रतिष्ठा

श्रीप्राणप्रतिष्ठामहामन्तस्य ब्रह्नविष्णुमहेश्वरा ऋषयः।  ऋग्यजुःसामाथर्वाणिच्छन्दांसि। सकलजगत्सृष्टिस्थितिसंहारकारिणी प्राणशक्तिः परा देवता॥ ॐ बीजम्। ह्रीं शक्तिः। क्रों कीलकम्। प्राणप्रतिष्ठापनार्थे जपे विनियोगः॥

## करन्यासः -- 

आं अङ्गुष्ठाभ्यां नमः। ह्रीं तर्जनीभ्यां नमः। क्रों मध्यमाभ्यां नमः। आं अनामिकाभ्यां नमः। ह्रीं कनिष्ठिकाभ्यां नमः। क्रों करतलकरपृष्ठाभ्यां नमः। 

## हृदयादिन्यासः -- 

आं हृदयाय नमः। ह्रीं शिरसे स्वाहा। क्रों शिखायै वषट्। आं कवचाय हुम्। ह्रीं नेत्रत्रयाय वौषट्। क्रों अस्त्राय फट्। भूर्भुवः॒सुव॒रों इति दिग्बन्धः।

## ध्यानम् --

रक्ताम्बोधिस्थपोतोल्लसदरुणसरोजाधिरूढा कराब्जैः
पाशं कोदण्डमिक्षूद्भवमलिगुणमप्यङ्कुशं पञ्चबाणान् ।
बिभ्राणाऽसृक्कपालं त्रिनयनलसिता पीनवक्षोरुहाढ्या 
देवी बालार्कवर्णा भवतु सुखकरी प्राणशक्तिः पराः नः ॥ 

आं ह्रीं क्रों; क्रों ह्रीं आंम्॥ य-र-ल-व-श-ष-स-हों॥ हंसः सोहम्॥ सोहं हंसः॥

शान्तिदुर्गापरमेश्वर्याः प्राणा इह प्राणाः। जीव इह स्थितः। सकलेन्द्रियाणि वाङ्मनश्चक्षुश्रोत्रजिह्वाघ्राण-प्राणापानव्यानोदानसमानाः इहैवागत्य अस्मिन् पद्मे (भद्रदीपे वा) सुखं चिरं तिष्ठन्तु स्वाहा॥ ॐ (प्रणवं षोडशवारं जपित्वा)

असु॑नीते॒ पुन॑र॒स्मासु॒ चक्षुः॒ पुनः॑ प्रा॒णमि॒ह नो॑॑ धेहि॒ भोग॑॑म्। ज्योक् प॑श्येम॒ सूर्य॑मु॒च्चर॑॑न्त॒मनु॑मते मृ॒ळया॑॑ नः स्व॒स्ति॥ 

देवि सर्वजगन्नाथे यावत्पूजावसानकम् । 
तावत्त्वं प्रीतिभावेन पद्मेऽस्मिन् सन्निधिं कुरु ॥  

आवाहिता भव। स्थापिता भव। सन्निहिता भव। सन्निरुद्धा भव। अवगुण्ठिता भव। सुप्रीता भव। सुप्रसन्ना भव। वरदा भव। स्वामिनि प्रसीद प्रसीद। 

सपरिवारायाः शान्तिदुर्गापरमेश्वर्याः प्राणान् प्रतिष्ठापयामि।  
(संग्रहेण गन्धपुष्पधूपदीपादीन् उपचारान् कृत्वा क्षीराज्यमधुनी त्रिमधुरं  निवेदयेत्)

## उपचाराः

मूलमन्त्रेण आसनादीन् उपचारान् कुर्यात् – 
ॐ श्रीं ह्रीं दुं दु॒र्गां दे॒वीं शर॑णम॒हं प्रपद्ये। 

सपरिवारायाः शान्तिदुर्गापरमेश्वर्याः रत्नसिंहासनं समर्पयामि।

ॐ श्रीं ... परमेश्वर्याः पाद्यं समर्पयामि। 
ॐ श्रीं ... परमेश्वर्याः अर्घ्यं समर्पयामि। 
ॐ श्रीं ... परमेश्वर्याः आचमनीयं समर्पयामि। 
ॐ श्रीं ... परमेश्वर्याः मधुपर्कं समर्पयामि। 
ॐ श्रीं ... परमेश्वर्याः स्नानं समर्पयामि।  
ॐ श्रीं ... परमेश्वर्याः वस्त्रोत्तरीयं समर्पयामि। 
ॐ श्रीं ... परमेश्वर्याः यज्ञोपवीताभरणानि समर्पयामि। 
ॐ श्रीं ... परमेश्वर्याः दिव्यगन्धान् समर्पयामि। 
ॐ श्रीं ... परमेश्वर्याः अक्षतान् समर्पयामि। 
ॐ श्रीं ... परमेश्वर्याः कुङ्कुमं हरिद्राचूर्णं समर्पयामि। 
ॐ श्रीं ... परमेश्वर्याः नानाविधपरिमलपत्र पुष्पाणि समर्पयामि।

## अर्चनम् – 

ॐ श्रीं ह्रीं दुं दु॒र्गां दे॒वीं शर॑णम॒हं प्रपद्ये। 
(मूलमन्त्रेण अष्टोत्तरशतार्चनं कृत्वा)

ॐ भवस्य देवस्य पन्यै नमः। 
ॐ शर्वस्य देवस्य पत्न्यै नमः। 
ॐ ईशानस्य देवस्य पत्न्यै नमः। 
ॐ पशुपतेर्देवस्य पत्न्यै नमः। 
ॐ रुद्रस्य देवस्य पत्न्यै नमः। 
ॐ उग्रस्य देवस्य पत्न्यै नमः। 
ॐ भीमस्य देवस्य पत्न्यै नमः। 
ॐ महतो देवस्य पत्न्यै नम 

भवान्यै नमः पादौ पूजयामि। 
जगन्मात्रे नमः जङ्घे पूजयामि। 
मृडान्यै नमः जानुनी पूजयामि। 
रुद्राण्यै नमः ऊरू पूजयामि। 
काल्यै नमः कटिं पूजयामि। 
नगेन्द्रकन्यकायै नमः नाभिं पूजयामि। 
स्तवप्रियायै नमः स्तनौ पूजयामि। 
भवघ्न्यै नमः भुजद्वयं पूजयामि। 
कम्बुग्रीवायै नमः कण्ठं पूजयामि। 
मायायै नमः मुखमण्डलं पूजयामि। 
ललतायै नमः ललाटान्तं पूजयामि। 
शिवायै नमः शिरः पूजयामि। 
प्रणतार्तिहरायै नमः पुनः पूजयामि। 
सर्वेश्वर्यै नमः सर्वाङ्गं पूजयामि।

## परिवारार्चना –  

ॐ इन्द्राय नमः। 
अग्नये नमः। 
यमाय नमः। 
निरृतये नमः। 
वरुणाय नमः। 
वायवे नमः। 
सोमाय नमः। 
ईशानाय नमः 

ॐ ब्राह्माण्यै नमः। 
महेश्वर्यै नमः। 
कौमार्यै नमः। 
वैष्णव्यै नमः। 
वाराह्यै नमः। 
इन्द्राण्यै नमः। 
चामुण्डायै नमः। 
महालक्ष्म्यै नमः। 

आवरणदेवताभ्यो नमः। परिवारदेवताभ्यो नमः।
सपरिवारायै शान्तिदुर्गापरमेश्वर्यै नमः। समस्तोपचारान् समर्पयामि।

धूर॑सि॒ धूर्व॒ धूर्व॑न्तं॒ धूर्व॒तं यो॑॑ऽस्मान् धूर्व॑ति॒ तं धू॑॑र्व॒यं व॒यं धूर्वा॑म॒स्त्वं दे॒वाना॑मसि॒ सस्नि॑तमं॒ पप्रि॑तमं॒ जुष्ट॑तमं॒ वह्नि॑तमं देव॒हूत॑म॒मह्रु॑तमसि हवि॒र्धानं॒ दृꣳह॑स्व॒ माह्वा॑॑र्मि॒त्रस्य॑ त्वा॒ चक्षु॑षा॒ प्रेक्षे॒ मा भेर्मा॒ सं वि॑क्था॒ मा त्वा॑ हिꣳसिषम् ॥ 

ॐ श्रीं ह्रीं दुं दु॒र्गां दे॒वीं शर॑णम॒हं प्रपद्ये। 
सपरिवारायै शान्ति दुर्गापरमेश्वर्यै नमः। धूपमाघ्रापयामि।

उद्दी॑॑प्यस्व जातवेदोऽप॒घ्नन्निरृ॑तिं॒ मम॑ । 
प॒शूꣴश्च॒ मह्य॒माव॑ह॒ जीव॑नं च॒ दिशो॑दिश ॥ 

मा नो॑ हिꣳसीज्जातवेदो॒ गामश्वं॒ पुरु॑षं॒ जग॑त । 
अबि॑भ्र॒दग्न॒ आग॑हि श्रि॒या मा॒ परि॑ पातय॥

ॐ श्रीं ह्रीं दुं दु॒र्गां दे॒वीं शर॑णम॒हं प्रपद्ये। 
सपरिवारायै शान्ति दुर्गापरमेश्वर्यै नमः। 

दीपं दर्शयामि। धूपदीपानन्तरं आचमनीयं समर्पयामि।

## नैवेद्यम्

### महागणपतेः नैवेद्यम्

ॐ भूर्भुवः॒ सुवः॑। तत्स॑वि॒तुर्वरे॑॑ण्यं॒ भर्गो॑ दे॒वस्य॑ धीमहि। धियो॒ यो नः॑ प्रचो॒दया॑॑त्। देव॑ सवितः॒ प्रसु॑व। स॒त्यं त्व॒र्तेन॒ (ऋ॒त्वं त्वा॑ स॒त्येन॒) परि॑षिञ्चामि। अ॒मृ॒तो॒पस्तर॑णमसि। प्रा॒णाय॒ स्वाहा॑॑ इत्यादि। 

महागणपतये नमः घृतगुडद्राक्षादिसहितं पायसं महानैवेद्यं निवेदयामि। मध्ये मध्ये अमृतपानीयं समर्पयामि। अमृतापिधानमसि। हस्तप्रक्षालनं पादप्रक्षालनं समर्पयामि। आचमनीयं समर्पयामि।
शान्तिदुर्गापरमेश्वर्याः नैवेद्यम्

(स्थलं गोमयेन उपलिप्य पुष्पैरभ्यर्च्य पात्रं निधाय। पुष्पाक्षतान् गृहीत्वा "हुं फट्" इति उच्चार्य भूतादीन् उच्चाटयेत्। "हुं फट्" इति तालत्रयं दिग्बन्धनं च कृत्वा यथाशक्ति मूलमन्त्रं जपित्वा कलशशङ्खजलगन्धाक्षतैरभ्यर्च्य नैवेद्यं स्पृष्ट्वा मूलमन्त्रजपं अष्टवारं कुर्यात्)

भर्भुवः॒ सुवः॑ इत्यादि। सपरिवारायाः शान्ति दुर्गापरमेश्वर्याः अमृतं भवतु। अमृतोपस्तरणमसि। प्राणाय स्वाहा॑॑। इत्यादि। 
पुनश्च मूलमन्त्रं अष्टवारं जपित्वा सपरिवारायाः शान्तिदुर्गापरमेश्वर्याः घृतगुडसितशर्कराद्राक्षाफलादिसहितं पायसं महानैवेद्यं निवेदयामि। मध्ये मध्ये अमृतपानीयं समर्पयामि। अमृतापिधानमसि हस्तप्रक्षालनं पादप्रक्षालनं आचमनीयं समर्पयामि। निर्माल्यदेवताः प्रतिगृह्णन्तु इति निर्माल्यं निवेद्य। 

भूर्भुवः॒ सुवः॑। पूगीफलसमायुक्तं नागवल्लीदलैर्युतम्।
कर्पूरचूर्णसंयुक्तं ताम्बूलं प्रतिगृह्यताम्। 

ॐ श्रीं .. महागणपतये नमः। सपरिवारायै शान्तिदुर्गापरमेश्वर्यै नमः कर्पूरताम्बूलं निवेदयामि। समस्तोपचारान् समर्पयामि।

## विविधनामार्चना

(मूलमन्त्रं दुर्गासहस्रनाम ललितासहस्रनाम अष्टोत्तरशतनाम ललितात्रिशत्यर्चनाः यथावकाशं कुर्यात्)
अद्य पूर्वोक्त ... शुभतिथौ शुक्रवासर पुण्यकाले (जन्मनक्षत्र-पुण्यकाले महानवरात्रपुण्यकाले) सपरिवार-शान्तिदुर्गा-परमेश्वर्याः परिपूर्णानुग्रहसिद्ध्यर्थं सर्वाभीष्टसिद्ध्यर्थं शान्तिदुर्गापरमेश्वरीमुद्दिश्य मूलमन्त्र-सहस्रनाम-अष्टोत्तरशतनाम-त्रिशत्यर्चनं करिष्ये इति सङ्कल्प्य, 

(आदौ सहस्रनामार्चनं मध्ये अष्टोत्तरशतनामार्चनं अन्ते ब्रह्मास्त्रतुल्यं त्रिशत्यर्चनं च कुर्यात्। अन्ते फलादिकं निवेदयेत्।)

मूलमन्त्रः -- ॐ श्रीं ह्रीं दुं दु॒र्गां दे॒वीं शर॑णम॒हं प्रपद्ये

## दुर्गाष्टोत्तरशतनामावलिः

ॐ श्रियै नमः
उमायै नमः
भारत्यै नमः
भद्रायै नमः
शर्वाण्यै नमः
विजयायै नमः
जयायै नमः
वाण्यै नमः
सर्वगतायै नमः

गौर्यै नमः (१०)
वाराह्यै नमः
कमलप्रियायै नमः
सरस्वत्यै नमः
कमलायै नमः
मायायै नमः
मातङ्ग्यै नमः
अजायै नमः
अपरायै नमः
शाकम्भर्यै नमः
शिवायै नमः (२०)

चण्ड्यै नमः
कुण्डल्यै नमः
वैष्णव्यै नमः
क्रियायै नमः
ऐन्द्र्यै नमः
मात्रे नमः
मधुमत्यै नमः
गिरिजायै नमः
सुभगायै नमः
अम्बिकायै नमः (३०)

तारायै नमः
पद्मावत्यै नमः
हंस्यै नमः
पद्मनाभसहोदर्यै नमः
अपर्णायै नमः
लज्जितायै नमः
धात्र्यै नमः
कुमार्यै नमः
सिखिवाहनायै नमः
शाम्भव्यै नमः (४०)

सुमुखायै नमः
मैत्र्यै नमः
त्रिनेत्रायै नमः
विश्वरूपिण्यै नमः
आर्यायै नमः
मृडान्यै नमः
ह्रींकार्यै नमः
क्रोधिन्यै नमः
सुदिनायै नमः
अचलायै नमः (५०)

सूक्ष्मायै नमः
परात्परायै नमः
शोभायै नमः
सर्ववर्णायै नमः
हरप्रियायै नमः
महालक्ष्म्यै नमः
महासिद्ध्यै नमः
स्वधायै नमः
स्वाहायै नमः
मनोन्मन्यै नमः (६०)

त्रिलोकपालिन्यै नमः
उद्भुतायै नमः
त्रिसन्ध्यायै नमः
त्रिपुरान्तकायै नमः
त्रिशक्त्यै नमः
त्रिपदायै नमः
दुर्गायै नमः
ब्राह्म्यै नमः
त्रैलोक्यवासिन्यै नमः
पुष्करायै नमः (७०)

अत्रिसुतायै नमः
गुढायै नमः
त्रिवर्णायै नमः
त्रिस्वरात्मिकायै नमः
त्रिगुणायै नमः
निर्गुणायै नमः
सत्यायै नमः
निर्विकल्पायै नमः
निरञ्जनायै नमः
ज्वालिन्यै नमः (८०)

मालिन्यै नमः
चर्चायै नमः
क्रव्यादोपनिबर्हिण्यै नमः
कामाक्ष्यै नमः
कामिन्यै नमः
कान्त्यै नमः
कामदायै नमः
कलहंसिन्यै नमः
सलज्जायै नमः
कुलजायै नमः (९०)

प्राज्ञायै नमः
प्रभायै नमः
मदनसुन्दर्यै नमः
वागीश्वर्यै नमः
विशालाक्ष्यै नमः
महाकाल्यै नमः
महेश्वर्यै नमः
चन्द्रायै नमः
चन्द्रकलाचूडायै नमः
भैरव्यै नमः (१००)

भुवनेश्वर्यै नमः
नित्यानन्दात्मविभवायै नमः
सत्यज्ञानायै नमः
तमोपहायै नमः
महेश्वरप्रियकर्यै नमः
महात्रिपुरसुन्दर्यै नमः
श्रीवाणीनुतचरित्रायै नमः
श्रीदुर्गापरमेश्वर्यै नमः (१०८)

## ललिताष्टोत्तरशतनामावलिः १

ॐ भूरूपसकलाधारायै नमः
बीजौषध्यन्नरूपिण्यै नमः
जरायुजाण्डजोद्भिज्जस्वेदजादि-शरीरिण्यै नमः
क्षेत्ररूपायै नमः
तीर्थरूपायै नमः
गिरिकाननरूपिण्यै नमः
जलरूपाखिलाप्यायायै नमः
तेजःपुञ्चस्वरूपिण्यै नमः
जगत्प्रकाशिकायै नमः
अज्ञानतमोहृद्भानु-
रूपिण्यै नमः (१०)

वायुरूपायै नमः
अखिलव्याप्तायै नमः
उत्पत्यादिविधायिन्यै नमः
नभोरूपायै नमः
इन्दुसूर्यादिज्योतिर्-भूतावकाशदायै नमः
घ्राणरूपायै नमः
गन्धरूपायै नमः
गन्धग्रहणकारिण्यै नमः
रसनायै नमः
रसरूपायै नमः (२०)

रसग्रहणकारिण्यै नमः
चक्षूरूपायै नमः
रूपरूपायै नमः
रूपग्रहणकारिण्यै नमः
त्वग्रूपायै नमः
स्पर्शरूपायै नमः
स्पर्शग्रहणकारिण्यै नमः
श्रोत्ररूपायै नमः
शब्दरूपायै नमः
शब्दग्रहणकारिण्यै नमः (३०)

वागिन्द्रियस्वरूपायै नमः
वाचावृत्तिप्रदायिन्यै नमः
पाणीन्द्रियस्वरूपायै नमः
क्रियावृत्त्रिप्रदायिन्यै नमः
पादेन्द्रियस्वरूपायै नमः
गतिवृत्तिप्रदायिन्यै नमः
पाय्विन्द्रियस्वरूपायै नमः
विसर्गार्थैककारिण्यै नमः
रहस्येन्द्रियरूपायै नमः
विषयानन्ददायिन्यै नमः (४०)

मनोरूपायै नमः
सङ्कल्पविकल्पादि-
स्वरूपिण्यै नमः
सर्वोपलब्धिहेतवे नमः
बुद्धिनिश्चयरूपिण्यै नमः
अहङ्कारस्वरूपायै नमः
अहङ्कर्तव्यवृत्तिदायै नमः
चेतनाचित्तरूपायै नमः
सर्वचैतन्यदायिन्यै नमः
गुणवैषम्यरूपाढ्यमहत्-तत्त्वाभिमानिन्यै नमः
गुणसाम्याव्यक्तमायामूलप्रकृति-सञ्ज्ञिकायै नमः (५०)

पञ्चीकृतमहाभूतसूक्ष्मभूत-स्वरूपिण्यै नमः
विद्याविद्यात्मिकायै नमः
मायाबन्धमोचनकारिण्यै नमः
ईश्वरेच्छारागरूपायै नमः
प्रकृतिक्षोभकारिण्यै नमः
कालशक्त्यै नमः
कालरूपायै नमः
नित्यादिनियामिकायै नमः
धूम्रादिपञ्चव्योमाख्यायै नमः
यन्त्रमन्त्रकलात्मिकायै (६०)

ब्रह्मरूपायै नमः
विष्णुरूपायै नमः
रुद्ररूपायै नमः
महेश्वर्यै नमः
सदाशिवस्वरूपायै नमः
सर्वजीवमय्यै नमः
शिवायै नमः
श्रीवाणीलक्ष्म्युमारूपायै नमः
सदाख्यायै नमः
चित्कलात्मिकायै नमः (७०)

प्राज्ञतैजसविश्वाख्यविराट्-सूत्रेश्वरात्मिकायै नमः
स्थूलदेहस्वरूपायै नमः
सूक्ष्मदेहस्वरूपिण्यै नमः
वाच्यवाचकरूपायै नमः
ज्ञानज्ञेयस्वरूपिण्यै नमः
कार्यकारणरूपायै नमः
तत्तत्तत्त्वाधिदेवतायै नमः
दशनादस्वरूपायै नमः
नाडीरूपाढ्यकुण्डल्यै नमः
अकारादिक्षकारान्तवैखरीवाक्-स्वरूपिण्यै नमः (८०)

वेदवेदाङ्गरूपायै नमः
सूत्रशास्त्रादिरूपिण्यै नमः
पुराणरूपायै नमः
सद्धर्मशास्त्ररूपायै नमः
परात्परस्यै नमः
आयुर्वेदस्वरूपायै नमः
धनुर्वेदस्वरूपिण्यै नमः
गान्धर्वविद्यारूपायै नमः
अर्थशात्रादिरूपिण्यै नमः
चतुष्षष्टिकला-
रूपायै नमः (९०)

निगमागमरूपिण्यै नमः
काव्येतिहासरूपायै नमः
गानविद्यादिरूपिण्यै नमः
पदवाक्यस्वरूपायै नमः
सर्वभाषास्वरूपिण्यै नमः
पदवाक्यस्फोटरूपायै नमः
ज्ञानज्ञेयक्रियात्मिकायै नमः
सर्वतन्त्रमय्यै नमः
सर्वयन्त्रतन्त्रादिरूपिण्यै नमः
वेदमात्रे नमः (१००)

ललितायै नमः
महाव्याहृतिरूपिण्यै नमः
अव्याकृतपदानाद्यचिन्त्य-
शक्त्यै नमः
तमोमय्यै नमः
परस्मै ज्योतिषे नमः
परब्रह्मसाक्षात्कार-
स्वरूपिण्यै नमः
परब्रह्ममय्यै नमः
सत्यासत्यज्ञानसुधात्मिकायै नमः (१०८) 

## ललिताष्टोत्तरशतनामावलिः २

ॐ-ऐं-ह्रीं-श्रीं ।

रजताचल-शृङ्गाग्र-मध्यस्थायै नमो नमः ।
हिमाचल-महावंश-पावनायै नमो नमः ।
शङ्करार्धाङ्ग-सौन्दर्य-शरीरायै नमो नमः ।
लसन्मरकत-स्वच्छ-विग्रहायै नमो नमः ।
महातिशय-सौन्दर्य-लावण्यायै नमो नमः ।
शशाङ्कशेखर-प्राणवल्लभायै नमो नमः ।
सदापञ्चदशात्मैक्य-स्वरूपायै नमो नमः ।
वज्रमाणिक्यकटक-किरीटायै नमो नमः ।
कस्तूरीतिलकोल्लास-निटिलायै नमो नमः ।
भस्मरेखाङ्कित-लसन्मस्तकायै नमो नमः । १०

विकचाम्भोरुहदल-लोचनायै नमो नमः ।
शरच्चाम्पेयपुष्पाभ-नासिकायै नमो नमः ।
लसत्काञ्चन-ताटङ्कयुगलायै नमो नमः ।
मणिदर्पणसङ्काश-कपोलायै नमो नमः ।
ताम्बूलपूरित-स्मेरवदनायै नमो नमः ।
सुपक्वदाडिमीबीज-रदनायै नमो नमः ।
कम्बुपूगसमच्छाय-कन्धरायै नमो नमः ।
स्थूलमुक्ताफलोदार-सुहारायै नमो नमः ।
गिरीशबद्धमाङ्गल्य-मङ्गलायै नमो नमः ।
पद्मपाशाङ्कुश-लसत्कराब्जायै नमो नमः । २०

पद्मकैरवमन्दार-सुमालिन्यै नमो नमः ।
सुवर्णकुम्भयुग्माभ-सुकुचायै नमो नमः ।
रमणीयचतुर्बाहु-संयुक्तायै नमो नमः ।
कनकाङ्गदकेयूर-भूषितायै नमो नमः ।
बृहत्सौवर्णसौन्दर्य-वसनायै नमो नमः ।
बृहन्नितम्ब-विलसज्जघनायै नमो नमः ।
सौभाग्यजात-शृङ्गारमध्यमायै नमो नमः ।
दिव्यभूषणसन्दोह-रञ्जितायै नमो नमः ।
पारिजातगुणाधिक्य-पदाब्जायै नमो नमः ।
सुपद्मरागसङ्काश-चरणायै नमो नमः । ३०

कामकोटि-महापद्म-पीठस्थायै नमो नमः ।
श्रीकण्ठनेत्रकुमुद-चन्द्रिकायै नमो नमः ।
सचारमर-रमा-वाणी-वीजितायै नमो नमः ।
भक्तरक्षणदाक्षिण्य-कटाक्षायै नमो नमः ।
भूतेशालिङ्गनोद्भूत-पुलकाङ्ग्यै नमो नमः ।
अनङ्गजनकापाङ्गवीक्षणायै नमो नमः ।
ब्रह्मोपेन्द्रशिरोरत्नरञ्जितायै नमो नमः ।
शचीमुख्यामरवधूसेवितायै नमो नमः ।
लीलाकल्पितब्रह्माण्डमण्डलायै नमो नमः ।
अमृतादिमहाशक्तिसंवृतायै नमो नमः । ४०

एकातपत्रसाम्राज्यदायिकायै नमो नमः ।
सनकादिसमाराध्यपादुकायै नमो नमः ।
देवर्षिभिः स्तूयमान-वैभवायै नमो नमः ।
कलशोद्भव-दुर्वासः-पूजितायै नमो नमः ।
मत्तेभवक्त्रषड्वक्त्र-वत्सलायै नमो नमः ।
चक्रराजमहायन्त्र-मध्यवर्तिन्यै नमो नमः ।
चिदग्निकुण्डसंभूत-सुदेहायै नमो नमः ।
शशाङ्कखण्डसंयुक्त-मकुटायै नमो नमः ।
मत्तहंसवधू-मन्दगमनायै नमो नमः ।
वन्दारुजन-संदोह-वन्दितायै नमो नमः । ५०

अन्तर्मुखजनानन्द-फलदायै नमो नमः ।
पतिव्रताङ्गनाभीष्ट-फलदायै नमो नमः ।
अव्याज-करुणापूर-पूरितायै नमो नमः ।
नितान्त-सच्चिदानन्द-संयुक्तायै नमो नमः ।
सहस्रसूर्यसंयुक्त-प्रकाशायै नमो नमः ।
रत्नचिन्तामणिगृह-मध्यस्थायै नमो नमः ।
हानिवृद्धिगुणाधिक्य-रहितायै नमो नमः ।
महापद्माटवी-मध्यनिवासायै नमो नमः ।
जाग्रत्स्वप्नसुषुप्तीनां साक्षिभूत्यै नमो नमः ।
महापापौघपापानां विनाशिन्यै नमो नमः । ६०

दुष्टभीतिमहाभीति-भञ्जनायै नमो नमः ।
समस्त-देव-दनुज-प्रेरकायै नमो नमः ।
समस्त-हृदयाम्भोज-निलयायै नमो नमः ।
अनाहत-महापद्म-मन्दिरायै नमो नमः ।
सहस्रारसरोजात-वासितायै नमो नमः ।
पुनरावृत्तिरहित-पुरस्थायै नमो नमः ।
वाणी-गायत्री-सावित्री-सन्नुतायै नमो नमः ।
रमा-भूमि-सुताराध्य-पदाब्जायै नमो नमः ।
लोपामुद्रार्चित-श्रीमच्चरणायै नमो नमः ।
सहस्ररतिसौन्दर्य-शरीरायै नमो नमः । ७०

भावनामात्रसन्तुष्ट-हृदयायै नमो नमः ।
सत्यसंपूर्णविज्ञान-सिद्धिदायै नमो नमः ।
श्रीलोचनकृतोल्लास-फलदायै नमो नमः ।
श्रीसुधाब्धिमणिद्वीप-मध्यगायै नमो नमः ।
दक्षाध्वरविनिर्भेद-साधनायै नमो नमः ।
श्रीनाथसोदरीभूत-शोभितायै नमो नमः ।
चन्द्रशेखरभक्तार्ति-भञ्जनायै नमो नमः ।
सर्वोपाधिविनिर्मुक्त-चैतन्यायै नमो नमः ।
नामपारयणाभीष्ट-फलदायै नमो नमः ।
सृष्टिस्थितितिरोधान-सङ्कल्पायै नमो नमः । ८०

श्रीषोडशाक्षरीमन्त्र-मध्यगायै नमो नमः ।
अनाद्यन्तस्वयम्भूत-दिव्यमूर्त्यै नमो नमः ।
भक्तहंसपरिमुख्य-वियोगायै नमो नमः ।
मातृमण्डलसंयुक्त-ललितायै नमो नमः ।
भण्डदैत्यमहासत्त्व-नाशनायै नमो नमः ।
क्रूरभण्डशिरच्छेद-निपुणायै नमो नमः ।
धात्रच्युतसुराधीश-सुखदायै नमो नमः ।
चण्डमुण्डनिशुम्भादि-खण्डनायै नमो नमः ।
रक्ताक्ष-रक्तजिह्वादि-शिक्षणायै नमो नमः ।
महिषासुरदोर्वीर्य-निग्रहायै नमो नमः । ९०

अभ्रकेशमहोत्साह-कारणायै नमो नमः ।
महेशयुक्तनटन-तत्परायै नमो नमः ।
निजभर्तृमुखाम्भोजचिन्तनायै नमो नमः ।
वृषभध्वजविज्ञान-भावनायै नमो नमः ।
जन्ममृत्युजरारोग-भञ्जनायै नमो नमः ।
विधेयमुक्तविज्ञन-सिद्धिदायै नमो नमः ।
कामक्रोधादिषड्वर्ग-नाशनायै नमो नमः ।
राजराजार्चितपद-सरोजायै नमो नमः ।
सर्ववेदान्त-संसिद्ध-सुतत्वायै नमो नमः । १००

श्रीवीरभक्तविज्ञान-विधानायै नमो नमः ।
अशेषदुष्टदनुज-सूदनायै नमो नमः ।
साक्षाच्छ्रीदक्षिणामूर्ति-मनोज्ञायै नमो नमः ।
हयमेधाग्र-संपूज्य-महिमायै नमो नमः ।
दक्षप्रजापतिसुत-वेषाढ्यायै नमो नमः ।
सुमबाणेक्षुकोदण्ड-मण्डितायै नमो नमः ।
नित्ययौवन-माङ्गल्य-मङ्गलायै नमो नमः ।
महादेवसमायुक्त-शरीरायै नमो नमः ।
महादेवरतौत्सुक्य-महादेव्यै नमो नमः ।

## फलादिनिवेदनम्

ॐ भूर्भुवः॒ सुवः॑। तत्स॑वि॒तुर्वरे॑॑ण्यं॒ भर्गो॑ दे॒वस्य॑ धीमहि। धियो॒ यो नः॑ प्रचो॒दया॑॑त्। देव॑ सवितः॒ प्रसु॑व। स॒त्यं त्व॒र्तेन॒ (ऋ॒त्वं त्वा॑ स॒त्येन॒) परि॑षिञ्चामि। अ॒मृ॒तो॒पस्तर॑णमसि। प्रा॒णाय॒ स्वाहा॑॑ इत्यादि। 

शान्तिदुर्गापरमेश्वर्यै नमः। फलानि निवेदयामि। मध्ये मध्ये अमृतपानीयं समर्पयामि। अमृतापिधानमसि। हस्तप्रक्षालनं पादप्रक्षालनं समर्पयामि। आचमनीयं समर्पयामि।

## नमस्काराः

नमस्कारः – 
अद्य पूर्वोक्तैवंगुणविशेषणविशिष्टायां अस्यां शुभतिथौ आरोग्यदृडगात्रतासिद्ध्यर्थं  शान्तिदुर्गापरमेश्वरीमुद्दिश्य नमस्कारान् करिष्ये।

### गणपतिः

ॐ ग॒णानां॑॑ त्वा ग॒णप॑ति हवामहे क॒विं क॑वी॒नामु॑प॒मश्र॑वस्तमम् । ज्ये॒ष्ठ॒राजं॒ ब्रह्म॑णां ब्रह्मणस्पत॒ आनः॑ शृ॒ण्वन्नू॒तिभिः॑ सीद॒ साद॑नम् ॥
श्रीमहागणपतये नमः॥१॥ 

गजाननं भूतगणादिसेवितं कपित्थजम्भूफलसारभक्षितम् ।
उमासुतं शोकविनाशकारणं नमामि विघ्नेश्वर पादपङ्कजम् ॥
श्री महागणपतये नमः॥२॥

अगजाननपद्मार्कं गजाननमहर्निशम्।
अनेकदं तं भक्तानां एकदन्तमुपास्महे॥
श्री महागणपतये नमः॥३॥

### सरस्वती

या कुन्देन्दुतुषारहारधवला या शुभ्रवस्त्रावृता
या वीणावरदण्डमण्डितकरा या श्वेतपद्मासना ।
या ब्रह्माच्युतशङ्करप्रभृतिभिर्देवैः सदा पूजिता
सा मां पातु सरस्वती भगवती निःशेषजाड्यापहा ॥
श्रीमहासरस्वत्यै नमः॥४॥

### गुरुः

गुरुर्ब्रह्मा गुरुर्विष्णुः गुरुर्देवो महेश्वरः।
गुरुः साक्षात् परं ब्रह्म तस्मै श्रीगुरवे नमः॥
अस्मद्गुरुचरणारविदाभ्यां नमः॥५॥

### महादेवी

मातर्मे मधुकैटभघ्नि महिषप्राणापहारोद्यमे
हेलानिर्मितधूम्रलोचनवधे हे चण्डमुण्डार्दिनि ।
निःशेषीकृतरक्तबीजदनुजे नित्ये निशुम्भापहे
शुम्भध्वंसिनि संहराशु दुरितं दुर्गे नमस्तेऽम्बिके ॥
श्रीमहादेव्यै नमः॥६॥

अष्टौ भुजाङ्गीं महिषस्य मर्दिनीं सशङ्खचक्रां शरशूलधारिणीम् ।
त्वां दिव्ययोगीं सहजातवेदसीं दुर्गां सदा शरणमहं प्रपद्ये ॥
श्रीमहादेव्यै नमः॥७॥

महिषमस्तकनृत्तविनोदनस्फुटरणन्मणीनूपुरमेखला ।
जननरक्षणमोक्षविधायिणी जयतु शुम्भनिशुम्भनिषूदिनी॥
श्रीमहादेव्यै नमः॥८॥

ब्रह्माणी कमलेन्दुसौम्यवदना माहेश्वरी लीलया
कौमारी रिपुदर्पनाशनकरी चक्रायुधा वैष्णवी ।
वाराही घनघोरघर्घरमुखी दंष्ट्री च वज्रायुधा 
चामुण्डा गणनाथरुद्रसहिता रक्षन्तु मां मातरः ॥
श्रीमहादेव्यै नमः॥९॥

उद्धतौ मधुकैटभौ महिषासुरं च निहत्य तं
धूम्रलोचनचण्डमुण्डकरक्तबीजमुखांश्च तान् ।
दुष्टशुम्भनिशुम्भमर्दिनि नन्दितामरवन्दिते
विष्टपत्रयतुष्टिकारिणि भद्रकालि नमोऽस्तु ते ॥
श्रीमहादेव्यै नमः॥१०॥

लक्ष्मीप्रदानसमये नमविद्रुमाभाम्
विद्याप्रदानसमये शरदिन्द्रुशुभ्राम् ।
विद्वेषिवर्गविजयेऽपि तमालनीलाम्
देवीं त्रिलोकजननीं शरणं प्रपद्ये ॥
श्रीमहादेव्यै नमः॥११॥

### मृत्युनिवारणनम्

( ध्यानम् -- 
त्रिशिखदलितरक्षोधीशवक्षोविनिर्यत्-
बहलरुधिरधारादिव्यमाध्वीरसौघम् । 
वदनमुपनयन्ती सिंहपृष्ठाधिरूढा 
हरतु भगवती मे दुःखचिन्तां दुरन्ताम् ॥ )

मृत्योस्तुल्यं त्रिलोकीं ग्रसितुमतिरसान्निःसृताः किन्नु जिह्वाः।
किं वा कृष्णाङ्घ्रिपद्मद्युतिभिररुणिता विष्णुपद्याः पदव्यः॥

॰॰॰ नक्षत्रे ॰॰॰ राशौ जातस्य ॰॰॰ शर्मणः मम (अस्य यजमानस्य) सह कुटुम्बस्य सपुत्रकस्य सपुत्रिकस्य सभ्रातृकस्य सबन्धुवर्गस्य च अनुकूलं प्रयच्छ प्रयच्छ प्रतिकूलं नाशय नाशय आपदो नाशय नाशय संपदो वर्धय वर्धय समस्तरोगान् नाशय नाशय समस्तशत्रून् उच्चाटयोच्चाटय सर्वत्र विजयं प्रयच्छ प्रयच्छ सकल चिन्तितमनोरथान् साधय साधय विपरीतं यदुत्थितं भयं तत्सर्वं शमय शमय स्वाहा।

यदन्ति॒ यच्च॑ दूर॒के भ॒यं वि॒न्दति॒ मामि॒ह। पव॑मान॒ (वि) तज्ज॑हि॥ (मि)
संसृ॑ष्टं॒ धन॑मु॒भयं॑॑ स॒माकृ॑तम॒स्मभ्यं॑॑ दत्तां॒ वरु॑णश्च म॒न्युः।
भियं॒ दधा॑ना॒ हृद॑येषु॒ शत्र॑वः॒ परा॑जितासो॒ अप॒ नि ल॑यन्ताम्॥

ॐ श्रीं ह्रीं दुं दुर्गे भगवति दुःखं शमय शमय रोगं शमय शमय भीतिं शमय शमय आयुर्वर्धय वर्धय दुं दुर्गां देवीं शरनमहं प्रपद्ये।

प्राप्ताः सन्ध्याः स्मरारेः स्वयमुत नुतिभिस्तिस्र इत्यूह्यमानाः।
देवैर्देव्याः त्रिशूलक्षतमहिषजुषो रक्तधारा जयन्ति ॥
का॒त्या॒य॒नाय॑ वि॒द्महे॑ कन्यकु॒मारि॑ धीमहि। 
तन्नो॑ दुर्गिः प्रचो॒दया॑॑त्। श्री महादेव्यै नमः॥१२॥ 

## दुर्गासूक्तम्

जा॒तवे॑दसे सुनवाम॒ सोम॑मरातीय॒तो निद॑हाति॒ वेदः॑ । 
स नः॑ पर्ष॒दति॑ दु॒र्गाणि॒ विश्वा॑ ना॒वेव॒ सिन्धुं॑ दुरि॒ताऽत्य॒ग्निः ॥१३,१॥ 

ताम॒ग्निव॑र्णां॒ तप॑सा ज्वल॒न्तीं वै॑रोच॒नीं क॑र्मफ॒लेषु॒ जुष्टा॑॑म् । 
दु॒र्गां दे॒वीꣳ शर॑णम॒हं प्रप॑द्ये सु॒तर॑सि तरसे॒ नमः॑ ॥१३,२॥

अग्ने॒ त्वं पा॑रया॒ नव्यो॑ अ॒स्मान् स्व॒स्तिभि॒रति॑ दु॒र्गाणि॒ विश्वा॑॑ । 
पूश्च॑ पृ॒थ्वी ब॑हु॒ला न॑ उ॒र्वी भवा॑ तो॒काय॒ तन॑याय॒ शंयोः ॥१३,३॥ 

विश्वा॑नि नो दु॒र्गहा॑ जातदेवः॒ सिन्धुं॒ न ना॒वा दु॑रि॒ताऽति॑ पर्षि । 
अग्ने॑ अत्रि॒वन्मन॑सा गृणा॒नो॑॑ऽस्माकं॑ बोध्यवि॒ता त॒नूना॑॑म् ॥१३,४॥

पृ॒त॒ना॒जित॒ꣳ॒ सह॑मानमु॒ग्रम॒ग्निꣳ हु॑वेम पर॒मात् स॒धस्था॑॑त् । 
स नः॑ पर्ष॒दति॑ दु॒र्गाणि॒ विश्वा॒ क्षाम॑द्दे॒वो अति॑दुरि॒तात्य॒ग्निः॥१३,५॥

दुर्गां देवीं शरणमहं प्रपद्ये। श्री महादेव्यै नमः॥१३॥

## श्रीसूक्तम्

हिर॑ण्यवर्णां॒ हरि॑णीं सुव॒र्णर॑ज॒तस्र॑जाम् । 
च॒न्द्रां हि॒रण्म॑यीं ल॒क्ष्मीं जात॑वेदो म॒ आव॑ह ॥१४,१॥ 

तां म॒ आव॑ह जातवेदो ल॒क्ष्मीमन॑पगा॒मिनी॑॑म् । 
यस्या॒ हिर॑ण्यं वि॒न्देयं॒ गामश्व॒ पुरु॑षान॒हम् ॥१४,२॥

अ॒श्व॒पू॒र्वां र॑थम॒ध्यां ह॒स्तिना॑दप्र॒बोधि॑नीम् । 
श्रियं॑ दे॒वीमुप॑ह्वये॒ श्रीर्मा॑दे॒वीर्जु॑षताम् ॥१४,३॥

का॒सो॒ऽस्मि॒तां हिर॑ण्यप्रा॒कारा॑मा॒र्द्रां ज्वल॑न्तीं तृ॒प्तां त॒र्पय॑न्तीम् ।
प॒द्मे॒स्थि॒तां प॒द्मव॑र्णां तामि॒होप॑ह्वये॒ श्रिय॑॑म् ॥१४,४॥

च॒न्द्रां प्र॑भा॒सां य॒शसा॒ ज्वल॑न्ती॒ श्रियं॑ लो॒के दे॒वजु॑ष्टामुदा॒राम् । 
तां प॒द्मिनी॑मी॒ शर॑णम॒हं प्रप॑द्येऽल॒क्ष्मीर्मे॑ नश्यतां॒ त्वां वृ॑णे ॥१४,५॥ 

आ॒दि॒त्यव॑र्णे॒ तप॒सोऽधि॑जा॒तो वन॒स्पति॒स्तव॑ वृ॒क्षोऽथ बि॒ल्वः । 
तस्य॒ फला॑नि॒ तप॒सानु॑दन्तु मा॒यान्त॑रा॒याश्च॑ बा॒ह्या अ॑ल॒क्ष्मीः ॥१४,६॥

उपै॑तु॒मां दे॑वस॒खः की॒र्तिश्च॒ मणि॑ना स॒ह । 
प्रा॒दु॒र्भू॒तोऽस्मि॑ राष्ट्रे॒ऽस्मिन् की॒र्तिमृ॑द्धिं द॒दातु॑ मे ॥१४,७॥

क्षुत्पि॑पा॒साम॑लां ज्ये॒ष्ठामल॒क्ष्मीं ना॑शया॒म्यहम् । 
अभू॑ति॒मस॑मृद्धिं॒ च सर्वा॒न्निर्णु॑दमे॒ गृहात् ॥१४,८॥

गन्ध॑द्वा॒रां दु॑राध॒र्षां नि॒त्यपु॑ष्टां करी॒षिणी॑॑म् । 
ई॒श्वरीं॑ सर्व॑भूतानां॒ तामि॒होप॑ह्वये॒ श्रिय॑॑म् ॥१४,९॥

मन॑सः॒ काम॒माकू॑तिं वा॒चः स॒त्यम॑शीमहि । 
प॒शू॒नां रूप॑मन्न॒स्य मयि॒ श्रीः श्र॑यतां॒ यशः ॥१४,१०॥

कर्द॑मे॒न प्र॑जाभू॒ता म॒यि सं॑भव॒कर्द॑ म । 
श्रियं॑ वा॒सय॑ मे कु॒ले मा॒तरं॑ पद्म॒मालि॑नीम् ॥१४,११।

आपः॑ सृ॒जन्तु॑ स्निग्धा॒नि चिक्ली॒तव॑समे॒ गृहे । 
निच॑दे॒वीं मा॒तर॒ श्रियं॑ वा॒सय॑ मे कु॒ले ॥१४,१२॥

आ॒र्द्रां पु॒ष्करि॑णीं पु॒ष्टिं सु॒वर्णां॑॑ हेम॒मालि॑नीम्। 
सू॒र्यां हि॒रण्म॑यीं ल॒क्ष्मीं जात॑वेदो म॒ आव॑ह ॥१४,१३॥

आ॒र्द्रां यः॒ करि॑णीं य॒ष्टिं पि॒ङ्गलां॑॑ पद्म॒मालि॑नीम् । 
च॒न्द्रां हि॒रण्म॑यीं ल॒क्ष्मीं जात॑वेदो म॒ आव॑ह ॥१४,१४॥

ता म॒ आव॑ह॒ जात॑वेदो ल॒क्ष्मीमन॑पगा॒मिनी॑॑म् । 
यस्या॒ हिर॑ण्य॒ प्रभू॑तं॒ गावो॑ दा॒स्योश्वा॑॑न् वि॒न्देय॒ पुरु॑षान॒हम्॥१४,१५॥

म॒हा॒दे॒व्यै च॑ वि॒द्महे॑ विष्णुप॒त्न्यै च॑ धीमहि । 
तन्नो॑ लक्ष्मीः प्रचो॒दया॑॑त् ॥१४,१६॥ 

श्री महादेव्यै नमः॥१४॥

## आपदुन्मूलनश्रीदुर्गास्तोत्रम्

मधुकैटभवधः
लक्ष्मीशे योगनिद्रां प्रभजति भुजगाधीशतल्पे सदर्पौ
उत्पन्नौ दानवौ तच्छ्रवणमलमयाङ्गौ मधुं कैटभं च
दृष्ट्वा भीतस्य धातुः स्तुतिभिरभिनुतामाशु तौ नाशयन्तीम्
दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,१॥  

महिषासुरवधः
युद्धे निर्जित्य दैत्यस्त्रिभुवनमखिलं यस्तदीयेषु धिष्ण्येषु
आस्थाय स्वान् विधेयान् स्वयमगमदसौ शक्रतां विक्रमेण
तं सामात्याप्तमित्रं महिषमपि  निहत्यास्य मूर्धाधिरूढां
दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,२॥

देवस्तवः
विश्वोत्पत्तिप्रणाशस्थितिविहृतिपरे देवि घोरामरारि-
त्रासात् त्रातं कुलं नः पुनरपि च महासङ्कटेष्वीदृशेषु।
आविर्भूयाः पुरस्तादिति चरणनमत्सर्वगीर्वाणवर्गां
दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,३॥

चण्डमुण्डरक्तबीजवधः
हन्तुं शुम्भं निशुम्भं त्रिदशगणनुतां हेमडोलां हिमाद्रौ
आरूढां व्यूढदर्पान् युधि निहतवतीं धूम्रदृक् चण्डमुण्डान्
चामुण्डाख्यां दधानां उपशमितमहारक्तबीजोपसर्गां
दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,४॥

शुम्भनिशुम्भवधः
ब्रह्मेशस्कन्दनारायणकिटिनरसिंहेन्द्रशक्तीः स्वभृत्याः
कृत्वा हत्वा निशुम्भं जितविबुधगणं त्रासिताशेषलोकम्
एकीभूयाथ शुम्भं रणशिरसि निहत्यास्थितां आत्तखड्गां
दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,५॥

नानावताराः
उत्पन्ना नन्दजेति स्वयमवनितले शुम्भमन्यं निशुम्भं
भ्रामर्याख्यारुणाख्यं पुनरपि जननी दुर्गमाख्यं निहन्तुम्
भीमा शाकम्भरीति त्रुटितरिपुभटां रक्तदन्तेति जातां
दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,६॥

स्तवाः
त्रैगुण्यानां गुणानामनुसरणकलाकेलिनानावतारैः
त्रैलोक्यत्राणशीलां दनुजकुलवनीवह्निलीलां सलीलाम्
देवीं सच्चिन्मयीं तां वितरितविनमत्सत्रिवर्गापवर्गां

दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,७॥
सिंहारूढां त्रिनेत्रां करतलविलसच्छङ्खचक्रासिरम्यां
भक्ताभीष्टप्रदात्रीं रिपुमथनकरीं सर्वलोकैकवन्द्याम्
सर्वालङ्कारयुक्तां शशियुतमकुटां श्यामलाङ्गीं कृशाङ्गीं
दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,८॥

त्रायस्व स्वामिनीति त्रिभुवनजननि प्रार्थना त्वय्यपार्था
पाल्यन्तेऽभ्यर्थनायां भगवति शिशवः किन्न्वनन्या जनन्या
तत्तुभ्यं स्यान्नमस्येत्यवनतविबुधाह्लादिवीक्षाविसर्गां
दु॒र्गां दे॒वीं प्रप॑द्ये॒ शर॑णम॒हमशेषापदुन्मूलनाय॥१५,९॥

फलश्रुतिः
एतं सन्तः पठन्तु स्तवमखिलविपज्जालतूलानलाभं
हृन्मोहध्वान्तभानुप्रतिममखिलसङ्कल्पकल्पद्रुकल्पम् 
दौर्गं दौर्गत्यघोरातपतुहिनकरप्रख्यमंहोगजेन्द्र-
श्रेणीपञ्चास्यदेश्यं विपुलभयदकालाहितार्क्ष्यप्रभावम्
श्री महादेव्यै नमः॥१५,१०॥

### देवीमाहात्म्यश्लोकाः

सर्वमङ्गलमाङ्गल्ये शिवे सर्वार्थसाधिके ।
शरण्ये त्र्यंबके गौरि नारायणि नमोस्तुते ॥१६॥

शरणागतदीनार्थपरित्राणपरायणे ।
सर्वस्यार्तिहरे देवी नारायणि नमोऽस्तु ते ॥१७॥

सर्वस्वरूपे सर्वेशे सर्वशक्तिसमन्विते ।
भयेभ्यस्त्राहि नो देवि दुर्गे देवि नमोऽस्तु ते ॥१८॥

आयुर्देहि धनं देहि विद्यां देहि महेश्वरि ।
समस्तमखिलाण्डेशि देहि मे परमेश्वरि ॥१९॥

सर्वबाधाप्रशमनं त्रैलोकस्याखिलेश्वरि।
एवमेव त्वया कार्यं अस्मद्वैरिविनाशनम्॥
श्रीमहादेव्यै नमः ॥२०॥

## नक्षत्रमन्त्रजपः

(स्वस्वनक्षत्रदेवतामुद्दिश्य तत्तन्मन्त्रः जप्यः)

शरणप्रार्थना
अन्यथा शरणं नास्ति त्वमेव शरणं मम ।
तस्मात् कारुण्यभावेन रक्ष रक्ष महेश्वरि ॥२१॥

अपराधसहस्राणि क्रियन्तेऽहर्निशं मया । 
दासोऽयमिति मां मत्वा क्षमस्व परमेश्वरि ॥२२॥

क्षमाप्रार्थना
यदक्षरपदभ्रष्टं मात्राहीनं तु यद्भवेत् । 
तत्सर्वं क्षम्यतां देवि नारायणि नमोऽस्तु ते ॥२३॥

विसर्गबिन्दुमात्राणि पदपादाक्षराणि च । 
न्यूनानि चातिरिक्तानि क्षमस्व परमेश्वरि ॥२४॥

सपरिवारायै शान्तिदुर्गापरमेश्वर्यै नमः । 
अनन्तकोटि नमस्कारान् समर्पयामि ॥

## स्तोत्रसंगीतकीर्तनानि

अनन्तरं पूर्वमारब्धं देवीमाहात्म्यपारायणं परिसमाप्य श्रीमन्त्रमातृकापुष्पमालास्तवादिभिः स्तोत्रैः देवीसङ्गीतकीर्तनैश्च श्रीदुर्गापरमेश्वरीं यथावकाशमाराधयेत्॥

##दुर्गासप्तश्लोकी

ज्ञानिनामपि चेतांसि देवि भगवती हि सा । 
बलादाकृष्य मोहाय महामाया प्रयच्छति ॥१॥

दुर्गे स्मृता हरसि भीतिमशेषजन्तोः 
स्वस्थैः स्मृता मतिमतीव शुभां ददासि । 
दारिद्रयदुःखभयहारिणि का त्वदन्या 
सर्वोपकारकरणाय सदार्द्र चित्ता ॥२॥

सर्वमङ्गलमाङ्गल्ये शिवे सर्वार्थसाधिके । 
शरण्ये त्र्यम्बके गौरि नारायणि नमोऽस्तु ते ॥३॥

शरणागतदीनार्तपरित्राणपरायणे । 
सर्वस्यार्तिहरे देवि नारायणि नमोऽस्तु ते ॥४॥	

सर्वस्वरूपे सर्वेशे सर्वशक्तिसमन्विते । 
भयेभ्यस्त्राहि नो देवि दुर्गे देवी नमोऽस्तु ते ॥५॥

रोगानशेषानपहंसि तुष्टा रुष्टा तु कामान् सकलानभीष्टान् । 
त्वामाश्रितानां न विपन्नराणां त्वामाश्रिता ह्याश्रयतां प्रयान्ति ॥६॥

सर्वाबाधाप्रशमनं त्रैलोक्यस्याखिलेश्वरि । 
एवमेव त्वया कार्यमस्मद्वैरि विनाशनम् ॥७॥

## प्रथमचरित्रे ब्रह्मस्तुतिः
त्वं स्वाहा त्वं स्वधा त्वं हि वषट्कारः स्वरात्मिका ।
सुधा त्वमक्षरे नित्ये त्रिधा मात्रात्मिका स्थिता ॥

अर्धमात्रा स्थिता नित्या याऽनुच्चार्या विशेषतः ।
त्वमेव संध्या सावित्री त्वं देवि जननी परा ॥

त्वयैतद्धार्यते विश्वं त्वयैतत् सृज्यते जगत् ।
त्वयैतत् पाल्यते देवि त्वमत्स्यन्ते च सर्वदा ॥ 

विसृष्टौ सृष्टिरूपा त्वं स्थितिरूपा च पालने ।
तथा संहृतिरूपान्ते जगतो ऽस्य जगन्मये ॥

महाविद्या महामाया महामेधा महास्मृतिः ।
महामोहा च भवती महादेवी महासुरी  ॥

प्रकृतिस्त्वं च सर्वस्य गुणत्रयविभाविनी ।
कालरात्रिर्महारात्रिर्मोहरात्रिश्च दारुणा ॥

त्वं श्रीस्त्वमीश्वरी त्वं ह्रीस्त्वं बुद्धिर्बोधलक्षणा । 
लज्जा पुष्टिस्तथा तुष्टिस्त्वं शान्तिः क्षान्तिरेव च ॥

खड्गिनी शूलिनी घोरा गदिनी चक्रिणी तथा ।
शङ्खिनी चापिनी बाणभुशुण्डीपरिघायुधा ॥

सौम्या सौम्यतराशेषसौम्येभ्यस्त्वतिसुन्दरी । 
परापराणां परमा त्वमेव परमेश्वरी ॥

यच्च किञ्चित् क्वचिद्वस्तु सदसद्वाऽखिलात्मिके । 
तस्य सर्वस्य या शक्तिः सा त्वं किं स्तूयसे तदा ॥ 

यया त्वया जगत् स्रष्टा जगत् पात्यत्ति यो जगत् ।
सोऽपि निद्रावशं नीतः कस्त्वां स्तोतुमिहेश्वरः ॥

विष्णुः शरीरग्रहणमहमीशान एव च ।
कारितास्ते यतोऽतस्त्वां कः स्तोतुं शक्तिमान् भवेत् ॥ 

सा त्वमित्थं प्रभावैः स्वैरुदारैर्देवि संस्तुता ।
मोहयैतौ दुराधर्षावसुरौ मधुकैटभौ ॥

प्रबोधं च जगत्स्वामी नीयतामच्युतो लघु । 
बोधश्च क्रियतामस्य हन्तुमेतौ महासुरौ ॥

## मध्यमचरित्रे देवगणस्तुतिः

शक्रादयः सुरगणा निहतेऽतिवीर्ये
तस्मिन् दुरात्मनि सुरारिबले च देव्या ।
तां तुष्टुवुः प्रणतिनम्रशिरोधरांसा
वाग्भिः प्रहर्षपुलकोद्गमचारुदेहाः 	॥

देव्या यया ततमिदं जगदात्मशक्त्या
निःशेषदेवगणशक्तिसमूहमूर्त्या ।
तामम्बिकामखिलदेवमहर्षिपूज्यां
भक्त्या नताः स्म विदधातु शुभानि सा नः ॥ 

यस्याः प्रभावमतुलं भगवाननन्तो
ब्रह्मा हरश्च न हि वक्तुमलं बलं च ।
सा चण्डिकाऽखिलजगत् परिपालनाय
नाशाय चाशुभभयस्य मतिं करोतु ॥

या श्रीः स्वयं सुकृतिनां भवनेष्वलक्ष्मीः
पापात्मनां कृतधियां हृदयेषु बुद्धिः ।
श्रद्धा सतां कुलजनप्रभवस्य लज्जा
तां त्वां नताः स्म परिपालय देवि विश्वम् ॥ 

किं वर्णयाम तव रूपमचिन्त्यमेतत्
किं चातिवीर्यमसुरक्षयकारि भूरि ।
किं चाहवेषु चरितानि तवाद्भुतानि
सर्वेषु देव्यसुरदेवगणादिकेषु ॥

हेतुः समस्तजगतां त्रिगुणापि दोषैः
न ज्ञायसे हरिहरादिभिरप्यपारा । 
सर्वाश्रयाखिलमिदं जगदंशभूतम्
अव्याकृता हि परमा प्रकृतिस्त्वमाद्या ॥ 

यस्याः समस्तसुरता समुदीरणेन
तृप्तिं प्रयाति सकलेषु मखेषु देवि ।
स्वाहासि वै पितृगणस्य च तृप्तिहेतुः
उच्चार्यसे त्वमत एव जनैः स्वधा च ॥

या मुक्तिहेतुरविचिन्त्यमहाव्रता त्वम्
अभ्यस्यसे सुनियतेन्द्रियतत्त्वसारैः ।
मोक्षार्थिभिर्मुनिभिरस्तसमस्तदोषैः
विद्यासि सा भगवती परमा हि देवि ॥ 

शब्दात्मिका सुविमलर्ग्यजुषां निधानम्
उद्गीथरम्यपदपाठवतां च साम्नाम् ।
देवी त्रयी भगवती भवभावनाय
वार्ता च सर्वजगतां परमार्तिहन्त्री ॥

मेधासि देवि विदिताखिलशास्त्रसारा
दुर्गासि दुर्गभवसागरनौरसङ्गा ।
श्रीः कैटभारिहृदयैककृताधिवासा
गौरी त्वमेव शशिमौलिकृतप्रतिष्ठा ॥

ईषत्सहासममलं परिपूर्णचन्द्र-
बिम्बानुकारि कनकोत्तमकान्तिकान्तम् । 
अत्यद्भुतं प्रहृतमात्तरुषा तथापि
वक्त्रं विलोक्य सहसा महिषासुरेण ॥

दृष्ट्वा तु देवि कुपितं भ्रुकुटीकरालम्
उद्यच्छशाङ्कसदृशच्छवि यन्न सद्यः ।
प्राणान् मुमोच महिषस्तदतीव चित्रम्
कैर्जीव्यते हि कुपितान्तकदर्शनेन ॥

देवि प्रसीद परमा भवती भवाय
सद्यो विनाशयसि कोपवती कुलानि । 
विज्ञातमेतदधुनैव यदस्तमेतत्
नीतं बलं सुविपुलं महिषासुरस्य ॥

ते संमता जनपदेषु धनानि तेषाम्
तेषां यशांसि न च सीदति धर्मवर्गः । 
धन्यास्त एव निभृतात्मजभृत्यदारा
येषां सदाभ्युदयदा भवती प्रसन्ना ॥

धर्म्याणि देवि सकलानि सदैव कर्माणि
अत्यादृतः प्रतिदिनं सुकृती करोति ।
स्वर्गं प्रयाति च ततो भवती प्रसादात्
लोकत्रयेऽपि फलदा ननु देवि तेन ॥

दुर्गे स्मृता हरसि भीतिमशेषजन्तोः
स्वस्थैः स्मृता मतिमतीव शुभां ददासि । 
दारिद्रदुःखभयहारिणि का त्वदन्या
सर्वोपकारकरणाय सदार्द्रचित्ता ॥

एभिर्हतैर्जगदुपैति सुखं तथैते
कुर्वन्तु नाम नरकाय चिराय पापम् । 
संग्राममृत्युमधिगम्य दिवं प्रयान्तु
मत्वेति नूनमहितान् विनिहंसि देवि ॥

दृष्ट्वैव किं न भवती प्रकरोति भस्म
सर्वासुरानरिषु यत्प्रहिणोषि शस्त्रम् ।
लोकान् प्रयान्तु रिपवोऽपि हि शस्त्रपूता
इत्थं मतिर्भवति तेष्वपि तेऽतिसाध्वी ॥ 

खड्गप्रभानिकरविस्फुरणैस्तथोग्रैः
शूलाग्रकान्तिनिवहेन दृशोऽसुराणाम् ।
यन्नागता विलयमंशुमदिन्दुखण्ड-
योग्याननं तव विलोकयतां तदेतत् ॥

दुर्वृत्तवृत्तशमनं तव देवि शीलम्
रूपं तथैतदविचिन्त्यमतुल्यमन्यैः ।
वीर्यं च हन्तृहृतदेवपराक्रमाणाम्
वैरिष्वपि प्रकटितैव दया त्वयेत्थम् ॥ 

केनोपमा भवतु तेऽस्य पराक्रमस्य
रूपं च शत्रुभयकार्यतिहारि कुत्र ।
चित्ते कृपा समरनिष्ठुरता च दृष्टा
त्वय्येव देवि वरदे भुवनत्रयेऽपि ॥

त्रैलोक्यमेतदखिलं रिपुनाशनेन
त्रातं त्वया समरमूर्धनि तेऽपि हत्वा । 
नीता दिवं रिपुगणा भयमप्यपास्तम्
अस्माकमुन्मदसुरारिभवं नमस्ते ॥

शूलेन पाहि नो देवि पाहि खड्गेन चाम्बिके ।
घण्टास्वनेन नः पाहि चापज्यानिःस्वनेन च ॥ 

प्राच्यां रक्ष प्रतीच्यां च चण्डिके रक्ष दक्षिणे ।
भ्रामणेनात्मशूलस्य उत्तरस्यां तथेश्वरि ॥

सौम्यानि यानि रूपाणि त्रैलोक्ये विचरन्ति ते । 
यानि चात्यर्थघोराणि तै रक्षास्मांस्तथा भुवम् ॥

खड्गशूलगदादीनि यानि चास्त्रानि तेऽम्बिके ।
करपल्लवसङ्गीनि तैरस्मान् रक्ष सर्वतः ॥

## उत्तरचरित्रे सुरस्तुतिः

नमो देव्यै महादेव्यै शिवायै सततं नमः 
नमः प्रकृत्यै भद्रायै नियताः प्रणताः स्म ताम् 
रौद्रायै नमो नित्यायै गौर्यै धात्र्यै नमो नमः 
ज्योत्स्नायै चेन्दुरूपिण्यै सुखायै सततं नमः 
कल्याण्यै प्रणतां वृद्ध्यै सिद्ध्यै कुर्मो नमो नमः 
नैरृत्यै भूभृतां लक्ष्म्यै शर्वाण्यै ते नमो नमः
दुर्गायै दुर्गपारायै सारायै सर्वकारिण्यै 
ख्यात्यै तथैव कृष्णायै धूम्रायै सततं नमः 
अतिसौम्यातिरौद्रायै नतास्तस्यै नमो नमः 
नमो जगत्प्रतिष्ठायै देव्यै कृत्यै नमो नमः 
या देवी सर्वभूतेषु विष्णुमायेति शब्दिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु चेतनेत्यभिधीयते 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु बुद्धिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु निद्रारूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु क्षुधारूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु छायारूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु शक्तिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु तृष्णारूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु क्षान्तिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु जातिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु लज्जारूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु शान्तिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु श्रद्धारूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु कान्तिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु लक्ष्मीरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु वृत्तिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु स्मृतिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु दयारूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु तुष्टिरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु मातृरूपेण संस्थिता 
नमस्तस्यै नमस्तस्यै नमस्तस्यै नमो नमः 
या देवी सर्वभूतेषु भ्रान्तिरूपेण संस्थिता 
नमस्तस्यै नमस्तस्यै नमस्तस्यै नमो नमः 
इन्द्रियाणामधिष्ठात्री भूतानां चाखिलेषु या 
भूतेषु सततं तस्यै व्याप्तिदेव्यै नमो नमः 
चितिरूपेण या कृत्स्नमेतद् व्याप्य स्थिता जगत् 
नमस्तस्यै नमस्तस्यै नमस्तस्यै नमो नमः

## उत्तरचरित्रे देव्याः स्तुतिः

देवि प्रपन्नार्तिहरे प्रसीद
प्रसीद मातर्जगतोऽखिलस्य 
प्रसीद विश्वेश्वरि पाहि विश्वं
त्वमीश्वरी देवि चराचरस्य 

आधारभूता जगतस्त्वमेका
महीस्वरूपेण यतः स्थितासि 
अपां स्वरूपस्थितया त्वयैतत्
आप्यायते कृत्स्नमलङ्घ्यवीर्ये

त्वं वैष्णवीशक्तिरनन्तवीर्या
विश्वस्य बीजं परमासि माया 
संमोहितं देवि समस्तमेतत्
त्वं वै प्रसन्ना भुवि मुक्तिहेतुः 

विद्याः समस्तास्तव देवि भेदाः
स्त्रियः समस्ताः सकला जगत्सु 
त्वयैकया पूरितमम्बयैतत्
का ते स्तुतिः स्तव्यपरा परोक्तिः 

सर्वभूता यदा देवी स्वर्गमुक्तिप्रदायिनी 
त्वं स्तुता स्तुतये का वा भवन्तु परमोक्तयः 
सर्वस्य बुद्धिरूपेण जनस्य हृदि संस्थिते 
स्वर्गापवर्गदे देवि नारायणि नमोऽस्तु ते 

कलाकाष्ठादिरूपेण परिणामप्रदायिनि 
विश्वस्योपरतौ शक्ते नारायणि नमोऽस्तु ते
सर्वमङ्गलमङ्गल्ये शिवे सर्वार्थसाधिके 
शरण्ये त्र्यम्बके गौरि नारायणि नमोऽस्तु ते

सृष्टिस्थितिविनाशानां शक्तिभूते सनातनि 
गुणाश्रये गुणमये नारायणि नमोऽस्तु ते
शरणागतदीनार्तपरित्राणपरायणे 
सर्वस्यार्तिहरे देवि नारायणि नमोऽस्तु ते 

हंसयुक्तविमानस्थे ब्रह्माणीरूपधारिणि 
कौशाम्भःक्षरिके देवि नारायणि नमोऽस्तु ते 
त्रिशूलचन्द्राहिधरे महावृषभवाहिनि 
माहेश्वरीस्वरूपेण नारायणि नमोऽस्तुते 

मयूरकुक्कुटवृते महाशक्तिधरेऽनघे 
कौमारीरूपसंस्थाने नारायणि नमोऽस्तु ते 
शङ्खचक्रगदाशार्ङ्गगृहीतपरमायुधे 
प्रसीद वैष्णवीरूपे नारायणि नमोऽस्तु ते 

गृहीतोग्रमहाचक्रे दंष्ट्रोद्धृतवसुन्धरे 
वराहरूपिणि शिवे नारायणि नमोऽस्तु ते 
नृसिंहरूपेणोग्रेण हन्तुं दैत्यान् कृतोद्यमे 
त्रैलोक्यत्राणसहिते नारायणि नमोऽस्तु ते 

किरीटिनि महावज्रे सहस्रनयनोज्ज्वले 
वृत्रप्राणहरे चैन्द्रि नारायणि नमोऽस्तु ते
शिवदूतीस्वरूपेण हतदैत्यमहाबले
घोररूपे महारावे नारायणि नमोऽस्तु ते 

दंष्ट्राकरालवदने शिरोमालाविभूषणे 
चामुण्डे मुण्डमथने नारायणि नमोऽस्तु ते 
लक्ष्मि लज्जे महाविद्ये श्रद्धे पुष्टिस्वधे ध्रुवे 
महारात्रि महाऽविद्ये नारायणि नमोऽस्तु ते 

मेधे सरस्वति वरे भूति बाभ्रवि तामसि 
नियते त्वं प्रसीदेशे नारायणि नमोऽस्तु ते 
सर्वस्वरूपे सर्वेशे सर्वशक्तिसमन्विते 
भयेभ्यस्त्राहि नो देवि दुर्गे देवि नमोऽस्तु ते 

एतत् ते वदनं सौम्यं लोचनत्रयभूषितम् 
पातु नः सर्वभीतिभ्यः कात्यायनि नमोऽस्तु ते 
ज्वालाकरालमत्युग्रमशेषासुरसूदनम् 
त्रिशूलं पातु नो भीतेर्भद्रकालि नमोऽस्तु ते 

हिनस्ति दैत्यतेजांसि स्वनेनापूर्य या जगत् 
सा घण्टा पातु नो देवि पापेभ्यो नः सुतानिव 
असुरासृग्वसापङ्कचर्चितस्ते करोज्ज्वलः 
शुभाय खड्गो भवतु चण्डिके त्वां नता वयम् 

रोगानशेषानपहंसि तुष्टा
रुष्टा तु कामान् सकलानभीष्टान् 
त्वामाश्रितानां न विपन्नराणां
त्वामाश्रिता ह्याश्रयतां प्रयान्ति 

एतत्कृतं यत्कदनं त्वयाद्य
धर्मद्विषां देवि महासुराणाम् 
रूपैरनेकैर्बहुधात्ममूर्तिम्
कृत्वाऽम्बिके तत्प्रकरोति काऽन्या 

विद्यासु शास्त्रेषु विवेकदीपेषु
आद्येषु वाक्येषु च का त्वदन्या 
ममत्वगर्तेऽतिमहान्धकारे
विभ्रामयत्येतदतीव विश्वम् 

रक्षांसि यत्रोग्रविषाश्च नागा
यत्रारयो दस्युबलानि यत्र 
दावानलो यत्र तथाऽब्धिमध्ये
तत्र स्थिता त्वं परिपासि विश्वम् 

विश्वेश्वरि त्वं परिपासि विश्वम्
विश्वात्मिका धारयसीह विश्वम् 
विश्वेशवन्द्या भवती भवन्ति
विश्वाश्रया ये त्वयि भक्तिनम्राः 

देवि प्रसीद परिपालय नोऽरिभीतेः
नित्यं यथाऽसुरवधादधुनैव सद्यः 
पापानि सर्वजगतां प्रशमं नयाऽशु
उत्पातपाकजनितांश्च महोपसर्गान् 

प्रणतानां प्रसीद त्वं देवि विश्वार्तिहारिणि 
त्रैलोक्यवासिनामीड्ये लोकानां वरदा भव 
सर्वाबाधाप्रशमनं त्रैलोक्यस्याखिलेश्वरि 
एवमेव त्वया कार्यमस्मद्वैरिविनाशनम् 

## मन्त्रमातृकापुष्पमालास्तवः

मण्डपरचना
कल्लोलोल्लसितामृताब्धिलहरीमध्ये विराजन्मणि-
द्वीपे कल्पकवाटिकापरिवृते कादम्बवाट्युज्ज्वले ।
रत्नस्तम्भसहस्रनिर्मितसभामध्ये विमानोत्तमे
चिन्तारत्नविनिर्मितं जननि ते सिंहासनं भावये ॥१॥

ध्यानम्
एणाङ्कानलभानुमण्डललसच्छ्रीचक्रमध्ये स्थिताम्
बालार्कद्युतिभासुरां करतलैः पाशाङ्कुशौ बिभ्रतीम् ।
चापं बाणमपि प्रसन्नवदनां कौसुम्भवस्त्रान्विताम्
तां त्वां चन्द्रकलावतंसमकुटां चारुस्मितां भावये ॥२॥

आसनं, पाद्यं, अर्घ्यं, आचमनीयम्
ईशनादिपदं शिवैकफलदं  रत्नासनं ते शुभम्
पाद्यं कुङ्कुमचन्दनादिभरितैरर्घ्यं सरत्नाक्षतैः ।
शुद्धैराचमनीयकं तव जलैर्भक्त्या मया कल्पितम्
कारुण्यामृतवारिधे तदखिलं सन्तुष्टये कल्पताम् ॥३॥

स्नानम्
लक्ष्ये योगिजनस्य रक्षितजगज्जाले विशालेक्षणे
प्रालेयाम्बुपटीरकुङ्कुमलसत्कर्पूरमिश्रोदकैः ।
गोक्षीरैरपि नालिकेरसलिलैः शुद्धोदकैर्मन्त्रितैः
स्नानं देवि धिया मयैतदखिलं सन्तुष्टये कल्पताम् ॥४॥

वस्त्रं, उपवीतं, यज्ञोपवीतम्
ह्रीङ्काराङ्कितमन्त्रलक्षिततनो हेमाचलात्सञ्चितैः
रत्नैरुज्ज्वलमुत्तरीयसहितं कौसुम्भवर्णांशुकम् ।
मुक्तासन्ततियज्ञसूत्रममलं सौवर्णतन्तूत्भवम्
दत्तं देवि धिया मयैतदखिलं सन्तुष्टये कल्पताम् ॥५॥

आभरणानि
हंसैरप्यतिलोभनीयगमने हारावलीमुज्ज्वलाम्
हिन्दोलद्युतिहीरपूरिततरे हेमाङ्गदे कङ्कणे ।
मञ्जीरौ मणिकुण्डले मकुटमप्यर्धेन्दुचूडामणिम्
नासामौक्तिकमङ्गुलीयकटकौ काञ्चीमपि स्वीकुरु ॥६॥

तिलकादयः
सर्वाङ्गे घनसारकुङ्कुमघनश्रीगन्धपङ्काङ्कितम्
कस्तूरीतिलकं च फालफलके गोरोचनापत्रकम् ।
गण्डादर्शनमण्डले नयनयोर्दिव्याञ्जनं तेऽञ्चितम्
कण्ठाब्जे मृगनाभिपङ्कममलं त्वत्प्रीतये कल्पताम् ॥७॥

पुष्पमालाः
कल्हारोत्पलमल्लिकामरुवकैः सौवर्णपङ्केरुहैः
जातीचम्पकमालतीवकुलकैर्मन्दारकुन्दादिभिः ।
केतक्या करवीरकैर्बहुविधैः कॢप्ताः स्रजो मालिकाः
सङ्कल्पेन समर्पयामि वरदे सन्तुष्टये गृह्यताम् ॥८॥


धूपः
हन्तारं मदनस्य नन्दयसि यैरङ्गैरनङ्गोज्ज्वलैः
यैर्भृङ्गावलिनीलकुन्तलभरैर्बध्नासि तस्याशयम् ।
तानीमानि तवाम्ब कोमलतराण्यामोदलीला गृहाणि
आमोदाय दशाङ्गगुग्गुलुघृतैर्धूपैरहं धूपये ॥९॥

दीपः
लक्ष्मीमुज्ज्वलयामि रत्ननिवहोद्भास्वत्तरे मन्दिरे
मालारूपविलम्बितैर्मणिमयस्तम्भेषु संभावितैः ।
चित्रैर्हाटकपुत्रिकाकरधृतैःगव्यैर्घृतैर्वर्धितैः
दिव्यैर्दीपगणैर्धिया गिरिसुते सन्तुष्टये कल्पताम् ॥१०॥

नैवेद्यम्
ह्रीङ्कारेश्वरि तप्तहाटककृतैः स्थालीसहस्रैर्भृतम्
दिव्यान्नं घृतसूपशाकभरितं चित्रान्नभेदं तथा ।
दुग्धान्नं मधुशर्करादधियुतं माणिक्यपात्रे स्थितम्
माषापूपसहस्रमम्ब सफलं नैवेद्यमावेदये ॥११॥

ताम्बूलम्
सच्छायैर्वरकेतकीदलरुचा ताम्बूलवल्लीदलैः
पूगैर्भूरिगुणैः सुगन्धिमधुरैः कर्पूरखण्डोज्ज्वलैः ।
मुक्ताचूर्णविराजितैर्बहुविधैर्वक्त्राम्बुजामोदनैः
पूर्णा रत्नकलाचिका तव मुदे न्यस्ता पुरस्तादुमे ॥१२॥

नीराजनम्
कन्याभिः कमनीयकान्तिभिरलङ्कारामलारार्तिका
पात्रे मौक्तिकचित्रपङ्क्तिविलसद्कर्पूरदीपावलिः  ।
उत्तत्तालमृदङ्गगीतसहितं नृत्यत्पदाम्भोरुहम्
मन्त्राराधनपूर्वकं सुविहितं नीराजनं गृह्यताम् ॥१३॥

छत्रचामरे, नृत्यगीते
लक्ष्मीर्मौक्तिकलक्षकल्पितसितच्छत्रं तु धत्ते रसात्
इन्द्राणी च रतिश्च चामरवरे धत्ते स्वयं भारती ।
वीणामेणविलोचनाः सुमनसां नृत्यन्ति तद्रागव-
द्भावैराङ्गिकसात्त्विकैः स्फुटरसं मातस्तदाकर्ण्यताम् ॥१४॥

स्तुतिः, नमस्कारश्च
ह्रीङ्कारत्रयसम्पुटेन मनुनोपास्ये त्रयीमौलिभिः
वाक्यैर्लक्ष्यतनो तव स्तुतिविधौ को वा क्षमेताम्बिके ।
सल्लापाः स्तुतयः प्रदक्षिणशतं सञ्चार एवास्तु ते
संवेशो नमसः सहस्रमखिलं त्वत्प्रीतये कल्पताम् ॥१५॥

फलश्रुतिः
श्रीमन्त्राक्षरमालया गिरिसुतां यः पूजयेच्चेतसा
सन्ध्यासु प्रतिवासरं सुनियतस्तस्यामलं स्यान्मनः ।
चित्ताम्भोरुहमण्डपे गिरिसुता नृत्तं विधत्तेरसात्
वाणी वक्त्रसरोरुहे जलधिजा गेहे जगन्मङ्गला ॥१६॥

उपसंहारः
इति गिरिवरपुत्रीपादराजीवभूषा भुवनममलयन्ती सूक्तिसौरभ्यसारैः ।
शिवपदमकरन्दस्यन्दिनीयं निबद्धा मदयतु कविभृङ्गान्मातृकापुष्पमाला॥

## पुनःपूजा

पुनः पूजां कृत्वा; लड्डुकान् मोदकान् माषापूपान् विविधफलवर्गान् क्षीरादिकं च निवेद्य ताम्बूलं च समर्प्य; नीराजनं कुर्यात्॥

दीपराजाय नमः। गन्धपुष्पधूपदीपैः सकलाराधनैः स्वर्चितम्॥ 
सप्र॑थ स॒भां मे॑ गोपाय । ये च॒ सभ्या॑ः॑ सभा॒सदः॑ । 
तानि॑न्द्रि॒याव॑तः कुरु । सर्व॒मायु॒रुपा॑सताम् ॥ 
अहे॑ बुध्निय॒ मन्त्रं॑ मे गोपाय । यमृष॑यस्त्रैवि॒दावि॒दुः । 
ऋचः॒ सामा॑नि॒ यजू॑ꣳषि । सा हि श्रीर॒मृता॑ स॒ताम् ॥ 
पञ्च॑हूतो ह॒ वै नामै॒षः । तं वा ए॒तं पञ्च॑हूत॒ꣳ॒ सन्त॑॑म् । 
पञ्च॑हो॒तेत्या च॑क्षते प॒रोक्षे॑ण । प॒रोक्ष॑प्रिया इव॒ हि दे॒वाः ॥

महागणपतये नमः। सपरिवारायै शान्तिदुरापरमेश्वर्यै नमः। पञ्चमुखदीपं प्रदर्शयामि। आचमनीयं समर्पयामि॥ आरार्तिकापात्रे कर्पूरं गृहीत्वा

[ सोमो॒ वा ए॒तस्य॑ रा॒ज्यमाद॑त्ते । यो राजा॒ सन्रा॒ज्यो वा॒ सोमे॑न॒ यज॑ते । दे॒व॒सु॒वामे॒तानि॑ ह॒वीꣳषि॑ भवन्ति । ए॒ताव॑न्तो॒ वै दे॒वाना॑ꣳ स॒वाः । त ए॒वास्मै॑ स॒वान्प्रय॑च्छन्ति । त ए॑नं॒ पुनः॑ सुवन्ते रा॒ज्याय॑ । दे॒व॒सू राजा॑ भवति ॥ ] 

ब॒हु॒ग्वै ब॑ह्व॒श्वायै॑ बह्वजावि॒कायै॑॑ । ब॒हु॒ व्री॒हि॒य॒वायै॑ बहुमाषति॒लायै॑॑ ।
ब॒हु॒हि॒र॒ण्यायै॑ बहुह॒स्तिका॑यै । ब॒हु॒दा॒स॒पू॒रु॒षायै॑ रयि॒मत्यै॒ पुष्टि॑मत्यै ।
ब॒हु॒रा॒य॒स्पो॒षायै॒ राजा॑॑ऽस्तु ॥

साम्राज्यं भोज्यं स्वाराज्यं वैराज्यं पारमेष्ठ्यं राज्यं महाराज्यमाधिपत्यम्। यो वैतां ... प्रजां ददुः॥
महागणपतये नमः। सपरिवारायै शान्तिदुर्गापरमेश्वर्यै नमः सर्वोपचारार्थे कर्पूरनीराजनं प्रदर्शयामि॥
बृ॒हत्साम॑ क्षत्र॒भृद्‌वृ॒द्ध वृ॑ष्णियम्। त्रि॒ष्टुभौजः॑ शुभि॒तमु॒ग्रवी॑रम्। इन्द्र॒स्तोमे॑न पञ्चद॒शेन॑। मध्य॑मि॒दं वाते॑न॒ सग॑रेण रक्ष॥

रक्षां धारयामि॥ 

यो॑ऽपां पुष्पं॒ वेद॑। पुष्प॑वान् प्र॒जावा॑॑न् पशु॒मान् भ॑वति। 
च॒न्द्रमा॒ वा अ॒पां पुष्प॑॑म्। पुष्प॑वान् प्र॒जावा॑॑न् पशु॒मान् भ॑वति॥
महागणपतये नमः। सपरिवारायै शान्तिदुर्गापरमेश्वर्यै नमः वेदोक्तमन्त्रपुष्पं समर्पयामि। सुवर्णपुष्पं समर्पयामि। 

## राजोपचाराः

छत्रं धारयामि। 
चामरे वीजयामि। 
नृत्तं दर्शयामि। 
गीतं श्रावयामि। 
वाद्यं श्रावयामि। 
आन्दोलिकां आरोपयामि। 
अश्वं आरोपयामि। 
गजं आरोपयामि। 
रथं आरोपयामि। 
चतुःषष्टिराजोपचारान् समर्पयामि॥ 

## तर्पणम्

भवस्य देवस्य पत्नीं तर्पयामि। 
शर्वस्य देवस्य पत्नीं तर्पयामि। 
ईशानस्य देवस्य पत्नीं तर्पयामि। 
पशुपतेर्देवस्य पत्नीं तर्पयामि। 
रुद्रस्य देवस्य पत्नीं तर्पयामि। 
उग्रस्य देवस्य पत्नीं तर्पयामि। 
भीमस्य देवस्य पत्नीं तर्पयामि। 
महतो देवस्य पत्नीं तर्पयामि। 
महागणपतिं तर्पयामि। 
आवाहिताः सर्वाः देवताः तर्पयामि।

## वेदपारायणम्

अ॒ग्निमी॑॑ळे पु॒रोहि॑तं य॒ज्ञस्य॑ दे॒वमृ॒त्विज॑॑म् । होता॑॑रं रत्न॒धात॑मम् ॥ 
इ॒षे त्वो॒र्जे त्वा॑ वा॒यवः॑ स्थोपा॒यवः॑ स्थ दे॒वो वः॑ सवि॒ता प्रार्प॑यतु॒ श्रेष्ठ॑तमाय॒ कर्म॑णे ॥ 
अग्न॒ आ या॑हि वी॒तये॑ गृना॒नो ह॒व्यदा॑तये । नि होता॑ सत्सि ब॒र्हिषि॑ ॥ 
शं नो॑ दे॒वीर॒भिष्ट॑य॒ आपो॑ भवन्तु पी॒तये॑॑ । शं योर॒भिस्र॑वन्तु नः ॥
यदा यदा हि धर्मस्य ग्लानिर्भवति भारत ।
अभ्युत्थानमधर्मस्य तदात्मानं सृजाम्यहम् ॥
परित्राणाय साधूनां विनाशाय च दुष्कृताम् ।
धर्मसंस्थापनार्थाय सम्भवामि युगे युगे ॥८॥
महागणपतये नमः। सपरिवारायै शान्तिदुर्गापरमेश्वर्यै नमः॥ समस्तवेदपारायणं समर्पयामि॥

## आशीर्वादः
स्वस्तिः प्रजाभ्यः परिपालयन्तां न्याय्येन मार्गेण महीं महीषाः । 
गोब्राह्मणेभ्यः शुभमस्तु नित्यं लोकाः समस्ताः सुखिनो भवन्तु ॥

अनेन पूजादीपाराधनेन भगवती सर्वात्मिका सकलकल्याणगुणगणैकनिलया श्रीराजराजेश्वरी शान्तिदुर्गापरमेश्वरी सुप्रीता सुप्रसन्ना वरदा भूत्वा ... नक्षत्रे ... राशौ जातस्य ... शर्मणः मम (अस्य यजमानस्य) सहकुटुम्बस्य सहपुत्रस्य सहपुत्रीकस्य सहभ्रातृकस्य सहबन्धुवर्गस्य च क्षेमस्थैर्यवीर्यविजयायुरारोग्यैश्वर्याणाम् अभिवृद्धिप्रदा शरीरे वर्तमान-वर्तिष्यमान-सकलरोगपीडापरिहारद्वारा क्षिप्रारोग्यसिद्धिप्रदा आयुरारोग्यपुत्रपौत्रधनधान्यतेजोलक्ष्म्यादि-सकलसाम्राज्याभिवृद्धिप्रदा सकलबाधानिवृत्तिप्रदा सर्वाभीष्टसिद्धिप्रदा दीर्घायुष्यसिद्धिप्रदा अचञ्चलनिष्कलटभक्तिप्रदा सर्वत्र विजयप्रदा च भूयादीत् भवन्तोऽनुगृह्णन्तु ॥१॥

शान्तिदुर्गापरमेश्वरीप्रसादेन मम (अस्य यजमानस्य) गृहे वसतां द्विपदां चतुष्पदां च सर्वेषां नीरोगपूर्णायुष्यसिद्धिः सर्वदा धर्मे मतिश्च भूयादिति भवन्तोऽनुगृह्णन्तु ॥२॥

एतद्देशस्थाः सर्वे विद्वन्महाजनाः सहस्त्रीकाः सहबान्धवाः नीरोगाः निरुपद्रवाः नित्यकल्याणयुक्ताश्च भूयासुरिति भवन्तोऽनुगृह्णन्तु॥३॥

समस्तसन्मगलानि सन्तु ॥४॥

उत्तरोत्तराभिवृद्धिरस्तु ॥५॥

## क्षमाप्रार्थना

आवाहनं न जानामि न जानामि विसर्जनम् ।
पूजाविधिं न जानामि क्षमस्व परमेश्वरि ॥१॥

मन्त्रहीनं क्रियाहीनं भक्तिहीनं महेश्वरि । 
यत्पूजितं मया देवि परिपूर्णं तदस्तु ते ॥२॥

सापराधोऽस्मि शरणं प्राप्तस्त्वां जगदम्बिके । 
इदानीमनुकम्प्योऽहं प्रार्थये त्वां सुरेश्वरि ॥३॥

अज्ञानाद्विस्मृतेर्भ्रान्त्या यन्न्यूनमधिकं कृतम् । 
तत्सर्वं क्षम्यतां देवि प्रसीद परमेश्वरि ॥४॥
समस्तोपचारान् समर्पयामि॥ 

(मूलमन्त्रेण चतुर्वारं कलशशङ्खजलगन्धाक्षतादिभिरभ्यर्च्य)
शान्तिदुर्गापरमेश्वर्याः उद्वासनम्

(हृदयादिन्यासं ध्यानं यथाशक्ति मूलमन्त्रजपं पञ्चोपचारान् च कृत्वा गन्धपुष्पाक्षतान् गृहीत्वा कलशशङ्खजलेन अभ्युक्ष्य देवीं विसर्जयेत्)

ॐ दुः॒ हृदयाय नमः। ॐ गां शिरसे स्वाहा। ॐ दे॒वीं शिखायै वषट्। ॐ शर॑णं कवचाय हुम्। ॐ अ॒हं नेत्रत्रयाय वौषट्। ॐ प्रप॑द्ये अस्त्राय फट्। भूर्भुवः॒ सुव॒रोमिति दिग्विमोकः।

क्षीराम्भोनिधिमध्यस्थे स्वर्णदीपे मनोरमे
सर्वर्तुकुसुमोपेते नानावृक्षसमन्विते ।
रत्नसिंहासनस्थां त्वां स्वर्णवर्णां मनोरमाम्
देवैर्न्निषेवितां देवीं ध्यायेदिष्टार्थसिद्ध्यये ॥

श्वेतद्वीपे शयाना फणिवरशयने पङ्कजं कम्पयन्ती
दोष्णा वामेन लक्ष्मीमृदितभुजवरा भूमिसंलालिताङ्घ्रिः ।
देवी देवैः सुरेन्द्रैः सकलमुनिजनैः स्तूयमाना प्रसन्ना
घोरानर्थौघशान्त्यै भवतु भगवती शान्तिदुर्गाभिधाना ॥

शङ्खं चक्रमसिञ्च चर्म सशरं चापं गदां शूलकम्
बिभ्राणां वरदाभयामृतघटान् रत्नौघपात्रं तथा ।
भूषाभिर्मकुटादिभिस्त्रिनयनां अम्बां परां देवताम्
ध्यायेच्चन्द्रकलाधरां सुरगणैरीड्यां जगन्मङ्गलाम् ॥

निर्जित्य दैत्यानखिलान् जगद्द्रुहः शान्तिमनन्तोरगभोगपीडिताम् ।
भक्ताखिलोपद्रवहेतुभञ्जनीं देवीं प्रपद्ये दिविषद्भिरीडिताम् ॥

ॐ श्रीं ह्रीं दुं दु॒र्गां दे॒वीं शर॑णम॒हं प्रप॑द्ये।
लं पृथिव्यात्मिकायै गन्धं समर्पयामि।
हं आकाशात्मिकायै पुष्पैः पूजयामि।
यं वाय्वात्मिकायै धूपमाघ्रापयामि।
रं अग्न्यात्मिकायै दीपं संदर्शयामि।
वं अमृतात्मिकायै अमृतनैवेद्यं निवेदयामि।
सं सर्वात्मिकायै सर्वोपचारपूजाः समर्पयामि॥

जा॒तवे॑दसे सुनवाम॒ सोम॑मरातीय॒तो निद॑हाति॒ वेदः॑ । 
स नः॑ पर्ष॒दति॑ दु॒र्गाणि॒ विश्वा॑ ना॒वेव॒ सिन्धुं॑ दुरि॒ताऽत्य॒ग्निः ॥ 

ताम॒ग्निव॑र्णां॒ तप॑सा ज्वल॒न्तीं वै॑रोच॒नीं क॑र्मफ॒लेषु॒ जुष्टा॑॑म् । 
दु॒र्गां दे॒वीꣳ शर॑णम॒हं प्रप॑द्ये सु॒तर॑सि तरसे॒ नमः॑ ॥

अग्ने॒ त्वं पा॑रया॒ नव्यो॑ अ॒स्मान् स्व॒स्तिभि॒रति॑ दु॒र्गाणि॒ विश्वा॑॑ । 
पूश्च॑ पृ॒थ्वी ब॑हु॒ला न॑ उ॒र्वी भवा॑ तो॒काय॒ तन॑याय॒ शंयोः ॥ 

विश्वा॑नि नो दु॒र्गहा॑ जातदेवः॒ सिन्धुं॒ न ना॒वा दु॑रि॒ताऽति॑ पर्षि । 
अग्ने॑ अत्रि॒वन्मन॑सा गृणा॒नो॑॑ऽस्माकं॑ बोध्यवि॒ता त॒नूना॑॑म् ॥

पृ॒त॒ना॒जित॒ꣳ॒ सह॑मानमु॒ग्रम॒ग्निꣳ हु॑वेम पर॒मात् स॒धस्था॑॑त् । 
स नः॑ पर्ष॒दति॑ दु॒र्गाणि॒ विश्वा॒ क्षाम॑द्दे॒वो अति॑दुरि॒तात्य॒ग्निः ॥

ॐ श्रीं ह्रीं दुं दु॒र्गां दे॒वीं शर॑णम॒हं प्रप॑द्ये।
ॐ गौ॒री मि॑माय सलि॒लानि॒ तक्ष॒त्येक॑पदी द्वि॒पदी॒ सा चतु॑ष्पदी । 
अ॒ष्टाप॑दी॒ नव॑पदी बभू॒वुषी॑ स॒हस्रा॑॑क्षरा पर॒मे व्यो॑मन् ॥ 

ॐ भूर्भुवः॒सुव॒रों अस्मात् पद्मराजात् साङ्गां सायुधां सपरिवारां भगवतीं शान्तिदुर्गापरमेश्वरीं यथास्थानं प्रतिष्ठापयामि॥ 

(इति शान्तिदुर्गापरमेश्वरीं सपरिवारां हृदयकमले प्रविष्टां भावयेत्)
शोभनार्थे क्षेमाय पुनरागमनाय च ॥
(निर्माल्यं आघ्राय उत्तरतः प्रक्षिपेत्)

## महागणपतेः उद्वासनम्

(महागणपतेः यथास्थानप्रतिष्ठापनम् -- मूलमन्त्रेण चतुर्वारं कलशशङ्खजलेन अभ्युक्ष्य गन्धाक्षतैरभ्यर्च्य हृदयादिन्यासं कृत्वा यथावकाशं मूलमन्त्रजपं कृत्वा गन्धपुष्पाक्षतान् गृहीत्वा कलशशङ्खजलेन अभ्युक्ष्य महागणपतिं उद्वासयेत्)

ॐ श्रीं ह्रीं क्लीं ग्लौं गं गणपतये वर वरद सर्वजनं मे वशमानय स्वाहा।
गां हृदयाय नमः। गीं शिरसे स्वाहा। गूं शिखायै वषट्। गैं कवचाय हुम्। गौं नेत्रत्रयाय वौषट्। गः अस्त्राय फट्। भूर्भुवः सुवरोमिति दिग्विमोकः।

ॐ श्रीं ह्रीं क्लीं ग्लौं गं गणपतये वर वरद सर्वजनं मे वशमानय स्वाहा।

ॐ ग॒णानां॑॑ त्वा ग॒णप॑ति हवामहे क॒विं क॑वी॒नामु॑प॒मश्र॑वस्तमम् । ज्ये॒ष्ठ॒राजं॒ ब्रह्म॑णां ब्रह्मणस्पत॒ आनः॑ शृ॒ण्वन्नू॒तिभिः॑ सीद॒ साद॑नम् ॥ 

ॐ श्रीं ह्रीं क्लीं ग्लौं गं गणपतये वर वरद सर्वजनं मे वशमानय स्वाहा ॥ 
तत्पुरु॑षाय वि॒द्महे॑ वक्रतु॒ण्डाय॑ धीमहि। तन्नो॑ दन्तिः प्रचो॒दया॑॑त्॥

ॐ भूर्भुवः॒सुव॒रों अस्मात् स्वस्तिपद्मात् साङ्गं सायुधं सपरिवारं महागणपतिं यथास्थानं प्रतिष्ठापयामि॥
(हृदयकमलं प्रविष्टं विभावयेत्)
शोभनार्थे क्षेमाय पुनरागमनाय च॥ 

(निर्माल्यमाघ्राय प्रक्षिपेत्)

## ब्रह्मार्पणम्

(तुलसीपुष्पाक्षतान् गृहीत्वा जलमासिच्य)

यस्य स्मृत्या च नामोक्त्या तपःपूजाक्रियादिषु । 
न्यूनं संपूर्णतां याति सद्यो वन्दे तमच्युतम् ॥ 

इतःपूर्वं (कृतेन देव्याराधनेन नमस्कारबाहुल्येन च) सर्वं देव्यर्पणं भवतु स्वाहा॥
अनेन पूजाविधानेन भगवती सर्वात्मिका श्रीशान्तिदुर्गापरमेश्वरी प्रीयताम्॥

ॐ तत्सत्ब्रह्मार्पणमस्तु ॥

## तीर्थप्रसादनिषेवणम्

शङ्खमध्ये स्थितं तोयं भ्रामितं चाम्बिकोपरि । 
अङ्गलग्नं मनुष्यानां ब्रह्महत्यायुतं दहेत् ॥
(इति मन्त्रेण शङ्खजलेन आत्मानं (सर्वांश्च) प्रोक्ष्य)

अकालमृत्युहरणं सर्वव्याधिनिवारणम् । 
सर्वपापक्षयकरं देवीपादोदकं शुभम् ॥
(इति तीर्थं त्रिः पीत्वा)

श॒तमा॑नं भवति श॒तायुः॒ पुरु॑षः श॒तेन्द्रि॑य॒ आयु॑ष्ये॒वेन्द्रि॒ये प्रति॑तिष्ठति॥
(इत्यादिभिः मन्त्रैः प्रसादं गृहीत्वा शिरसि धारयेत्)

("मधु वाता ऋतायते" इत्यादिभिः मन्त्रैः त्रिमधुरं प्राशयेत्)

मधु॒ वाता॑ ऋताय॒ते मधु॑ क्षरन्ति॒ सिन्ध॑वः। माध्वी॑॑र्नः स॒न्त्वोष॑धीः। मधु॒ नक्त॑मु॒तोषसि॒ मधु॑म॒त्पार्थि॑व॒ꣳ॒ रजः॑। मधु॒ द्यौर॑स्तु नः पि॒ता। मधु॑मान्नो॒ वन॒स्पति॒र्मधु॑माꣳ अस्तु॒ सूर्यः॑। माध्वी॒र्गावो॑ भवन्तु नः। मधु॒ मधु॒ मधु॑।

(अनन्तरं सर्वबाधानिवृत्तिकरं सर्वारोग्यप्रदं देवीनिर्माल्येन सर्वाङ्गमार्जनं कुर्यात्)
दुःस्वप्ने दुःशकुनदुर्गतिदौर्मनस्य दुर्भिक्षदुर्व्यसनदुःसहदुर्यशांसि ।
उत्पाततापविषभीतिमसद्ग्रहार्तिं व्याधींश्च नाशयतु मे जगतामधीशा॥१॥

मातर्मे मधुकैटभघ्नि महिषप्राणापहारोद्यमे
हेलानिर्मितधूम्रलोचनवधे हे चण्डमुण्डार्दिनि ।
निःशेषीकृतरक्तबीजदनुजे नित्ये निशुम्भापहे
शुम्भध्वंसिनि संहराशु दुरितं दुर्गे नमस्तेऽम्बिके ॥२॥

सर्वस्वरूपे सर्वेशे सर्वशक्तिसमन्विते । 
भयेभ्यस्त्राहि नो देवि दुर्गे देवि नमोऽस्तु ते ॥३॥

"परापवादेभ्यः पर-कर्म-मन्त्र-तन्त्र-यन्त्रौषध-शल्य-शून्य-क्षुद्रेभ्यः मां (इमं यजमानं) सकुटुम्बं सम्यक् रक्ष रक्ष। सर्वबाधानिवृत्तिं प्रयच्छ प्रयच्छ। सर्वाभीष्टं प्रयच्छ प्रयच्छ। हुं फट् स्वाहा" इति त्रिवारं मार्जयेत्॥

(अप उपस्पृश्य, पाणिभ्यां भद्रदीपज्वालया आत्मरक्षां कुर्यात्)

॥ शुभमस्तु ॥ 


